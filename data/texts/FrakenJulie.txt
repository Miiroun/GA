FRÖKEN JULIE
August Strindberg
Tryckår 1888
www.dramawebben.se
http://creativecommons.org/publicdomain/zero/1.0/deed.sv
Fröken Julie
Ett naturalistiskt sorgespel
af
August Strindberg
Med ett förord af författaren
STOCKHOLM
JOS. SELIGMANNS FÖRLAG.
____________________________________________
Pris: 1: 50.

FRÖKEN JULIE
ETT NATURALISTISKT SORGESPEL
AF
AUGUST STRINDBERG
MED ETT FÖRORD AF FÖRFATTAREN
STOCKHOLM
JOS. SELIGMANNS FÖRLAG.
STOCKHOLM
ISAAC MARCUS’ BOKTRYCKERI-AKTIEBOLAG
1888.
FÖRORD.
_______

Teatern har länge förefallit mig vara liksom
konsten öfverhufvud en Biblia pauperum, en
bibel i bild för dem som icke kunna läsa skrifvet
eller tryckt, och teaterförfattaren en lekmannapredikant som kolporterar tidens tankar i populär
form, så populär att medelklassen, som hufvudsakligen befolkar teatern, kan utan mycket hufvudbry fatta hvarom frågan är. Teatern har derför alltid varit en folkskola för ungdom, halfbildade och qvinnor, hvilka ännu ega qvar den
lägre förmågan att bedraga sig sjelfva och låta
sig bedras, det vill saga få illusion, emottaga
suggestionen af författaren. Det har derför i vår
tid, då det rudimentära, ofullständiga tänkandet,
som försiggår genom fantasien, synes utveckla sig
till reflexion, undersökning, pröfning, förefallit mig
som om teatern, liksom religionen, vore stadd
på väg att läggas ner som en utdöende form,
till hvars njutande vi sakna de erforderliga vilkoren. För detta antagande talar den genomgående teaterkrisen, som nu regerar hela Europa,
och icke minst den omständigheten att i de
kulturland der tidehvarfvets största tänkare alstrats,

VI
nämligen England och Tyskland, dramatiken är
död, likasom mestadels de andra sköna konsterna.
I andra länder åter har man trott sig kunna
skapa ett nytt drama genom att fylla de gamla
formerna med nyare tidens innehåll; men dels
ha de nya tankarne ännu icke haft tid att
populariseras, så att publiken egt förståndet att
fatta hvarom fråga var, dels ha partistriderna
hettat upp sinnena, så att en ren ointresserad
njutning icke kunnat inträda, der man blifvit motsagd i sitt innersta, och der en applåderande eller
hvisslande majoritet öfvat sitt förtryck så offentligt som ske kan i en teatersalong, dels har
man icke fatt den nya formen åt det nya innehållet, så att det nya vinet sprängt de gamla
flaskorna.
I föreliggande dram har jag sökt, icke att
göra något nytt — ty det kan man inte — utan
endast att modernisera formen efter de fordringar
jag tänkt mig tidens nya menniskor skulle ställa
på denna konst. Och till den andan har jag
valt eller låtit mig gripas af ett motiv som kan
sägas ligga utanför dagens partistrider, emedan
problemet om socialt stigande eller fallande, om
högre eller lägre, bättre eller sämre, man eller
qvinna, är, har varit och skall bli af bestående
intresse. När jag tog, detta motiv ur lifvet, sådant jag hörde det omtalas för ett antal år sedan, då händelsen gjorde ett starkt intryck på
mig, fann jag det lämpa sig för sorgespelet, ty
VII
ännu gör det ett sorgligt intryck att se en lyckligt lottad individ gå under, mycket mer en slägt
dö ut. Men det skall kanske komma en tid, då
vi blifvit så utvecklade, så upplysta, att vi med
likgiltighet åse det nu råa, cyniska, hjertlösa
skådespel lifvet erbjuder, då vi igenlagt dessa
lägre, opålitliga tankemaskiner som kallas känslor,
hvilka blifva öfverflödiga och skadliga, när våra
omdömesorgan vuxit ut. Detta att hjeltinnan
väcker medlidande beror endast på vår svaghet
att icke kunna motstå känslan af fruktan för att
samma öde skulle kunna öfvergå oss. Den mycket
känslige åskådaren skall ändock kanske icke vara
nöjd med detta medlidande, och framtidsmannen
med tron skall kanske fordra några positiva förslag till det ondas afhjelpande, ett stycke program med andra ord. Men för det första fins
det icke något absolut ondt, ty att en slägt går
under är ju en lycka för en annan slägt, som
får komma opp, och vexlingen i stigande och
fallande utgör ett af lifvets största behag, då
lyckan endast ligger i jemförelsen. Och programmannen, som vill athjelpa den ledsamma
omständigheten att roffågeln äter dufvan och
lusen äter roffågeln, vill jag fråga: hvarför skall
det hjelpas? Lifvet är icke så matematiskt-idiotiskt
att blott de stora äta de små, utan det händer
lika ofta att biet dödar lejonet eller gör det
galet åtminstone.
Att mitt sorgespel gör ett sorgligt intryck
VIII
på många är de mångas fel. När vi bli starka
som de första franska revolutionsmännen, skall
det göra ett obetingadt godt och gladt intryck
att åse kronoparkernas gallring från murkna öfveråriga träd, som stått för länge i vägen för andra
med lika rätt att vegetera sin period, ett godt
intryck såsom när man ser en obotligt sjuk
få dö!
Man förebrådde nyligen mitt sorgespel »Fadren» att det var så sorgligt, liksom om man
fordrade muntra sorgespel. Man ropar med
pretention på lifsglädjen, och teaterdirektörerna
skrifva reqvisitioner på farcer, liksom om lifsglädjen låge i att vara fånig och att rita af
menskor som om de vore alla behäftade med
danssjuka eller idiotism. Jag finner lifsglädjen i
lifvets starka, grymma strider, och min njutning
är att få veta något, att få lära något. Och
derför har jag valt ett ovanligt fall, men ett
lärorikt, ett undantag med ett ord, men ett stort
undantag, som bekräftar regeln, hvilket nog skall
såra dem som älska det banala. Hvad som
dernäst skall stöta den enkla hjernan är att min
motivering af handlingen icke är enkel, och att
synpunkten icke är en. En händelse i lifvet —
och detta är en temligen ny upptäckt! — framkallas vanligen af en hel serie mer eller mindre
djupt liggande motiv, men åskådaren väljer för
det mesta det som är för hans omdöme det lättfattligaste eller för hans omdömesförmågas heder
IX
mest fördelaktiga. Här begås ett sjelfmord. Dåliga affärer! säger borgaren. — Olycklig kärlek!
säga fruntimmerna. — Kroppslig sjukdom! den
sjuke. — Krossade förhoppningar! den skeppsbrutne. Men nu kan det hända, att motivet låg
allestädes, eller ingenstädes, och att den aflidne
dolt grundmotivet genom att framskjuta ett helt
annat, som kastat bästa dager öfver hans minne!
Fröken Julies sorgliga öde har jag motiverat
med en hel mängd omständigheter: modrens
grundinstinkter; fadrens oriktiga uppfostran af
flickan; egen naturell och fästmannens suggestioner på den svaga degenererade hjernan; vidare
och närmare: feststämningen på midsommarnatten;
fadrens bortovaro; hennes månadssjuka; sysslandet
med djuren; dansens upphetsande inflytande; nattens skymning; blommornas starka aphrodisiska
inflytande; och slutligen slumpen som drifver de
två tillsammans i ett lönligt rum, plus den upphetsade mannens tilltagsenhet.
Jag har således icke förfarit ensidigt fysiologiskt, icke monomant psykologiskt, icke bara
skyllt på arf från modren, icke bara kastat skulden på månadssjukan eller uteslutande på »osedligheten», icke endast predikat moral.
Denna mångfald af motiv vill jag berömma
mig af såsom tidsenlig! Och ha andra gjort det
före mig, så berömmer jag mig af att icke ha
varit ensam om mina paradoxer, som alla upptäckter kallas.
X
Hvad karaktersteckningen angår, har jag
gjort figurerna temligen »karakterslösa» på följande grunder!
Ordet karakter har under tidernas lopp fått
flerfaldig betydelse. Den betydde väl ursprungligen det dominerande grunddraget i själkomplexet,
och förvexlades med temperament. Sedan blef
det medelklassens uttryck för automaten; så att
en individ som en gång för alla stannat vid sin
naturell eller anpassat sig till en viss rol i lifvet,
upphört att växa med ett ord, blef kallad karakter, och den i utveckling stadde, den skicklige navigatören på lifvets flod, som icke seglar
med fasta skot, utan faller för vindkasten för att
lofva upp igen, blef kallad karakterslös. I förringande bemärkelse, naturligtvis, emedan han
var så svår att infånga, inregistrera och hålla
vård öfver. Detta borgerliga begrepp om själens orörlighet öfverflyttades på scenen, der det
borgerliga alltid herrskat. En karakter blef der
en herre som var fix och färdig, som oföränderligt uppträdde drucken, skämtsamt, bedröfligt;
och för att karakterisera behöfdes bara att sätta
ett lyte på kroppen, en klumpfot, ett träben, en
röd näsa, eller att man lät vederbörande upprepa ett uttryck såsom: »det var galant», »Barkis vill gerna», eller så. Detta sätt att se menskorna enkelt qvarsitter ännu hos den store Molière. Harpagon är bara girig, ehuru Harpagon
kunnat vara både girig och en utmärkt financier,
XI
en präktig far, god kommunalman, och, hvad värre
är, hans »lyte» är ytterst förmånligt för just
hans måg och dotter, som ärfva honom och derför icke borde klandra honom, om ock de få
vänta lite på att komma i säng. Jag tror derför icke på enkla teaterkarakterer. Och författarnes summariska domar öfver menskorna: den är
dum, den är brutal, den är svartsjuk, den är
snål o. s. v. borde jäfvas af naturalister, som
veta, huru rikt själskomplexet är, och som känna,
att »lasten» har en baksida, som bra mycket
liknar dygden.
Som moderna karakterer, lefvande i en
öfvergångstid, mer brådskande hysterisk än åtminstone den föregående, har jag skildrat mina
figurer mer vacklande, söndergångna, blandade af
gammalt och nytt, och det synes mig icke osannolikt att moderna idéer genom tidningar och samtal äfven sugit sig ner i de lager der en domestik kan lefva.
Mina själar (karakterer) ärp konglomerater
af förgångna kulturgrader och pågående, bitar
ur böcker och tidningar, stycken af menskor, afrifna lappar af helgdagskläder som blifvit lumpor,
alldeles som själen är hopflikad. Och jag har
dessutom gifvit litet uppkomsthistoria, då jag
låter den svagare stjäla och repetera ord från
den starkare, låter själarna hemta »idéer», suggestioner som det kallas, från hvarandra.
Fröken Julie är en modern karakter, icke
XII
såsom om icke halfqvinnan, man-hataren, skulle
ha funnits i alla tider, utan derför att hon nu är
upptäckt, här trädt fram och gjort buller. Halfqvinnan är en typ som tränger sig fram, säljer
sig numera mot makt, ordnar, utmärkelser, diplom,
såsom förut mot pengar, och antyder urartning.
Det är ingen god art, ty den består icke, men
den fortplantar sig tyvärr ett led med sitt elände;
och urartade män synas göra omedvetet urval
ibland dem, så att de förökas, alstra odeciderade
kön, som pinas med lifvet, men lyckligtvis gå
under, antingen i disharmoni med verkligheten
eller af ohejdadt frambrytande af den undertryckta driften, eller af krossade förhoppningar
att icke kunna uppnå mannen. Typen är tragisk,
erbjudande skådespelet af en förtviflad kamp mot
naturen, tragisk såsom ett romantiskt arf, som
nu förskingras af naturalismen, hvilken endast vill
lycka; och till lycka hör starka och goda arter.
Men fröken Julie är äfven en rest från den
gamla krigaradeln, som nu går undan för den
nya nerv- eller stora-hjern-adeln; ett offer för den
disharmoni en moders »brott» framkallat inom
en familj; ett offer för en tids villfarelser, omständigheterna, sin egen bristfälliga konstitution,
hvilket allt tillsammans eqvivalerar det gammaldags ödet eller universi lag. Skulden har naturalisten utstrukit med Gud, men handlingens följder, straff, fängelse, eller fruktan derför, kan han
icke stryka, af den enkla grund att de qvarstå,
XIII
antingen han ger décharge eller icke, ty de förfördelade medmenniskorna äro icke så beskedliga som de icke förfördelade, utanför stående
kunna vara det för godt pris. Äfven om fadern af tvingande skäl instälde revanchen, skulle
dottern hämnas på sig sjelf såsom hon gör här, af
denna medfödda eller förvärfvade äreskänsla som
de högre klasserna taga i arf — hvarifrån? Från
barbariet, från aryska urhemmet, från medeltidens
chevaleri, och som är mycket vacker, men numera oförmånlig för artens bestånd. Det är
adelsmannens harakiri, japanens inre samvetslag,
som bjuder honom skära upp magen på sig,
när en annan skymfar honom, hvilket fortlefver
modifieradt i duellen, adelsprivilegiet. Derför
lefver betjenten Jean, men fröken Julie kan icke
lefva utan ära. Det är trälens försteg för jarlen
att han saknar denna lifsfarliga fördom om äran,
och det fins hos oss alla aryer lite adelsman
eller Don Quijote, som gör att vi sympatisera
med den sjelfmördaren som begått en ärelös
handling och sålunda förlorat äran, och vi äro
nog adelsmän att pinas, af att se en fallen storhet ligga och skräpa som lik, ja äfven om den
fallne skulle upprätta sig och genom ärofulla
handlingar gifva vederlag. Betjenten Jean är en
artbildare, en hos hvilken differentieringen märkes.
Han var statbarn och har nu utbildat sig till en
blifvande herreman. Han har haft lätt att lära,
fint utvecklade sinnen (lukt, smak, syn) och skön-
XIV
hetssinne. Han har redan kommit sig upp, och är
nog stark att icke såras vid begagnandet af andra
menniskors tjenster. Han är redan främmande
för sin omgifning, som han föraktar såsom tillryggalagda stadier, och hvilka han fruktar och
flyr, emedan de känna hans hemligheter, spana
ut hans afsigter, med afund se hans stigande och
med förnöjelse motse hans nedgång. Deraf hans
dubbla, oafgjorda karakter, vacklande mellan sympati för det uppsatta och hat emot de nu deruppe sittande. Han är aristokrat säger han sjelf,
har lärt det goda sällskapets hemligheter, är polerad, men rå inunder, bar redan redingoten med
smak, utan att erbjuda några garantier för att
han är ren på kroppen.
Han har respekt för fröken, men han är
rädd för Kristin, emedan hon har hans farliga
hemligheter om hand; han är tillräckligt känslolös
att icke låta nattens händelser ingripa störande
i sina framtidsplaner. Med slafvens råhet och
med herrskarens brist på blödighet kan han se
blod utan att dåna, ta ett missöde på nacken
och kasta det i backen; derför går han osårad ur
striden och slutar sannolikt som hotellvärd, och
om han icke blir rumänisk grefve, så blir troligen
hans son student och möjligen kronofogde.
Det är för öfrigt ratt vigtiga upplysningar
han ger om de lägre klassernas uppfattning af
lifvet, sedt nedifrån, när han talar sanning nämligen, hvilket han icke ofta gör, ty han talar
XV
mer hvad som är förmånligt för honom än hvad
som är sant. När fröken Julie framkastar den
förmodan att alla i de lägre klasserna känna
trycket ofvanifrån så tungt, så håller Jean med
naturligtvis, efter som det är hans afsigt att vinna
sympati, men han korrigerar strax sitt yttrande,
när han inser det fördelaktiga i att skilja sig
från hopen.
Utom i det att Jean nu är en stigande,
står han öfver fröken Julie i det att han är en
man. Könsligt är han aristokraten genom sin
manliga styrka, sina finare utvecklade sinnen, och
sin förmåga af initiativ. Hans underlägsenhet består mest i den tillfälliga sociala miliö i hvilkenhan lefver och som han troligen kan lägga af
med betjentrocken.
Slafsinnet yttrar sig i hans vördnad för
grefven (stöflarna), och hans religiösa öfvertro;
men han vördar grefven mera såsom innehafvaren af den högre plats dit han sträfvar; och
denna vördnad sitter ännu qvar, när han eröfrat
dottern i huset och sett hur intigt det sköna
skalet var.
Något kärleksförhållande i »högre» mening
tror jag icke kan uppstå mellan två själar af så
olika halt, och derför låter jag fröken Julies
kärlek diktas af henne såsom skyddande eller
urskuldande; och Jean låter jag förmoda, att en
hans kärlek skulle kunna uppstå, under andra
hans sociala förhållanden. Jag tänker det är väl
XVI
med kärleken som med hyacinten, som skall slå
rötter i mörkret innan den kan skjuta en stark
blomma. Här ränner den upp och går i blom
och frö med en gång, och derför dör växten
så fort.
Kristin slutligen är en qvinlig slaf, full af
osjelfständighet, slöhet, förvärfvad framför spiselden, fullproppad med moral och religion såsom
täckmantlar och syndabockar. Hon går till kyrkan för att lätt och vigt på Jesus aflassa sina
husstölder och intaga en ny laddning skuldlöshet.
För öfrigt är hon biperson och derför skizzerad
med afsigt såsom jag gjort med presten och
läkaren i »Fadern», emedan jag just ville ha alldagsmenniskor, sådana som landtprester och provinsialläkare äro som mest. Och att dessa mina
bifigurer förefallit några vara abstrakta beror på
att alldagsmenniskor äro i viss mån abstrakta i
utöfvandet af sitt yrke, det vill säga osjelfständiga, endast visande en sida under yrkesförrättningen, och så länge åskådaren icke erfar behof
af att se dem från flera sidor, är min abstrakta
skildring temligen riktig.
Hvad dialogen slutligen angår, har jag
brutit med traditionen något, i det jag icke gjort
mina personer till kateketer som sitta och fråga
dumt för att framkalla en qvick replik. Jag har
undvikit det symmetriska, matematiska i den
franska konstruerade dialogen och låtit hjernorna
arbeta oregelbundet, såsom de göra i verklig-
XVII
heten, der i ett samtal ju intet ämne tömmes i
botten, utan den ena hjernan af den andra får
en kugg på måfå att gripa in i. Och derför
irrar också dialogen, förser sig i de första scenerna med ett material som sedan bearbetas,
tages upp, repeteras, utvikes, lägges på, såsom
temat i en musikkomposition.
Handlingen är drägtig nog, och som den
egentligen endast rörer två personer, har jag
hållit mig vid dessa, endast indragande en biperson, köksan, och låtande fadrens olyckliga
ande sväfva öfver och bakom det hela. Detta
emedan jag trott mig märka, att för nyare
tidens menniskor det psykologiska förloppet är
det som intresserar mest, och våra vetgiriga
själar icke nöjas med att se något försiggå, utan
att få veta hur det går till! Vi vilja just se
trådarna, se maskineriet, undersöka den dubbelbottnade asken, taga på trollringen för att finna
sömmen, titta i korten för att upptäcka huru de
äro märkta.
Jag har dervid haft för ögonen bröderna
Goncourts monografiska romaner, hvilka tilltalat
mig mest af all nutidslitteratur.
Hvad det tekniska i kompositionen angår,
har jag på försök strukit aktindelningen. Detta
emedan jag trott mig finna, att vår aftagande
förmåga af illusion möjligen skulle störas af
mellanakter, under hvilka åskådaren får tid att
reflektera och derigenom undandragas författaren-
XVIII
magnetisörens suggestiva inflytande. Mitt stycke
varar troligen sex qvart, och när man kan höra
en föreläsning, en predikan eller en kongressförhandling lika länge eller längre, har jag inbillat
mig att ett teaterstycke icke skulle trötta under
en och en half timme. Redan 1872 i ett af
mina första teaterförsök, Den Fredlöse, pröfvade
jag denna koncentrerade form, ehuru med ringa
framgång. Stycket var skrifvet i fem akter och
låg färdigt, då jag märkte dess söndersplittrade,
oroliga verkan. Det brändes, och ur askan framgick en enda stor genomarbetad akt om femtio
trycksidor och hvilken spelade under en hel
timme. Formen är således icke ny, men synes
vara min tillhörighet och har möjligen genom
förändrade smaklagar utsigt att bli tidsenlig. —
Min mening j vore framdeles få en publik så uppfostrad, att den kunde sitta ut ett helaftonsspektakel i en enda akt. Men detta fordrar
undersökningar först. — För att emellertid bereda hvilopunkter åt publiken och skådespelarne,
utan att släppa publiken ur illusionen, har jag
upptagit tre konstformer, alla hörande under dramatiken; nämligen monologen, pantomimen och
baletten, ursprungligen sammanhängande med den
antika tragedien, då monodien nu blir monolog
och kören blir balett.
Monologen är nu af våra realister bannlyst
såsom osannolik, men om jag motiverar den, får
jag den sannolik, och kan således begagna den
XIX
med fördel. Det är ju sannolikt att en talare
går ensam på sitt golf och läser högt öfver sitt
tal, sannolikt att en skådespelare högt går igenom
sin rol, att en piga pratar vid sin katt, en mor
jollrar vid sitt barn, en gammal mamsell snattrar
till sin papegoja, en sofvande talar i sömnen.
Och för att en gång ge skådespelaren tillfälle
till sjelfständigt arbete och vara fri ett ögonblick
från författarens pekpinne, är det bäst att monologerna icke utföras, endast antydas. Ty då det
är temligen likgiltigt hvad som säges i sömnen,
åt papegojan eller åt katten, alldenstund detta
icke har inflytande på handlingen, så kan en begåfvad skådespelare, som sitter midt inne i stämning och situation, möjligen improvisera detta
bättre än författaren, hvilken icke kan på förhand beräkna hur mycket som får pratas, och
huru länge, innan publiken väckes ur illusionen.
Som bekant har den italienska teatern på
vissa scener återgått till improvisationen, och dermed skapat diktande skådespelare, dock efter
författares planer, hvilket ju kan vara ett framsteg eller en ny groende konstart, der det kan
bli tal om frambringande konst.
Der monologen åter skulle bli osannolik,
har jag tillgripit pantomimen, och der lemnar
jag skådespelaren ändå mera frihet att dikta —
och vinna sjelfständig ära. För att likväl icke
fresta publiken öfver förmågan, har jag låtit musiken, väl motiverad dock från midsommardansen,
XX
utöfva sin illuderande makt under det stumma
spelet, och beder jag musikdirektören väl behjerta
valet af musikstycken, att icke främmande stämningar väckas genom minnen vare sig ur dagens
operetter eller dansrepertoar eller ur allt för etnografiskt folkliga toner.
Baletten jag infört kunde icke ha varit ersatt af en s. k. folkscen, emedan folkscener spelas
illa och en mängd grinollar vilja begagna tillfället
att göra sig qvicka och dermed störa illusionen.
Som folket icke improviserar sina elakheter, utanbegagnar redan färdigt material, som kan få en
dubbelmening, har jag icke diktat nidvisan, utan
tagit en mindre känd danslek, som. jag sjelf upptecknat i Stockholmstrakten. Orden träffa ungefär och icke på pricken, men det är också meningen, ty det lömska (svaga) hos slafven tillåter
icke direkta angrepp. Alltså inga talande lustigkurrar i en allvarsam handling, inga råa flin öfver
en situation som lägger locket på en slägts likkista.
Hvad nu dekorationerna angår, har jag lånat af impressionist-måleriet det osymmetriska,
det afklippta, och tror mig dermed ha vunnit i
illusions frambringande; ty derigenom att man
icke ser hela rummet och hela möblemanget,
lemnas tillfälle att ana, d. v. s. fantasien sättes
i rörelse och kompletterar. Äfven det har jag
vunnit, att jag slipper de tröttande sortierna genom dörrar, helst teaterns dörrar äro af lärft och
XXI
gunga vid svag beröring, och icke ens ega förmågan att ge uttryck åt en vredgad tamiljefars
vrede, när han efter en dålig middag går ut och
smäller i dörren, »så att hela huset skakar».
(På teatern gungar det.) Jag har likaledes hållit
mig vid en enda dekoration, både för att få
figurerna att gro samman med miliön, och för
att bryta med dekorationslyxen. Men när man
bara har en dekoration, kan man fordra att få
den sannolik. Dock är intet svårare än att få
ett rum som ser ut ungefär som ett rum, hur
ledigt än målaren kan göra eldsprutande berg
och vattenfall. Låt vara att väggarne få bli af
väf, men att måla hyllor och kökssaker på väfven kunde väl vara på tid att sluta med. Vi
ha så mycket annat konventionelt på scenen, som
vi skola tro på, att vi kunde slippa öfveranstränga
oss med att tro på målade kastruller.
Jag har ställt fondväggen och bordet på
sned för att få skådespelarne att spela en face
och i half profil, nar de sitta vid bordet midt
emot hvarandra. I operan Aïda har jag sett en
sned fond som ledde ögat ut i okända perspektiv, och den såg icke ut att vara uppkommen
af motsägelseanda mot den tröttande räta linien.
En annan kanske icke onödig nyhet vore
borttagandet af rampen. Denna underbelysning
lär ha till uppgift att göra skådespelarne fetare
i ansigtet; men jag vill fråga: hvarför skola alla
skådespelare vara feta i ansigtet? Utplånar icke
XXII
detta underljus en hel del fina drag i ansigtets
nedre partier, särskildt käkarne, förfalskar det icke
näsans form, kastar skuggor upp öfver ögat?
Om icke så är, så är ett annat säkert: att skådespelarnes ögon pinas, så att blickarnes verkningsfulla spel går förloradt, ty rampljuset träffar näthinnan på sådana ställen som eljes äro skyddade
(utom hos sjöfolk, som få se solen i vattnet), och
derför ser man sällan andra ögonspel än råa blängar
antingen åt sidan, eller uppåt raderna då hvitögat
synes. Möjligen kan man också tillskrifva samma
orsak särskildt skådespelerskornas tröttsamma klippande med ögonlocken. Och när någon på scenen vill tala med ögonen, har han endast den
dåliga utvägen att se rakt ut på publiken, med
hvilken han eller hon då träder i direkt korrespondens utanför draperiets ram, och hvilket oskick
med rätt eller orätt kallas att »helsa på bekanta!»
Skulle icke tillräckligt starkt sidoljus (med
paraboler eller sådant) kunna skänka skådespelaren denna nya resurs: att stärka mimiken med
ansigtets största tillgång: ögonspelet?
Några illusioner om att få skådespelaren att
spela för publiken och icke med den har jag
knappt, ehuru detta vore ett önskemål. Jag
drömmer icke om att få se hela ryggen på aktören en hel vigtig scen igenom, men jag önskar
lifligt att afgörande scener icke ges vid sufflörluckah som duetter, afsedda att applåderas, utan
jag ville ha dem utförda på angifven plats i
XXIII
situation. Alltså inga revolutioner utan bara
små modifikationer, ty att få scenen till ett rum
der fjerde väggen är borta, och alltså en del
möbler vända ryggen åt salongen, lär väl tillsvidare verka störande.
När jag så vill tala om grimeringen, vågar
jag icke hoppas bli hörd af damerna, som hellre
vilja vara sköna än sannolika. Men skådespelaren
kunde ju betänka, om det är fördelaktigt för
honom att vid grimeringen sätta en abstrakt
karakter på ansigtet, som blir sittande der som
en mask. Tänkom oss en herre som med sot
fixerar ett skarpt koleriskt drag mellan ögonen,
och antagom att han så stadigvarande förgrymmad behöfver le vid en replik. Hvilken förfärlig
grimas skall det ej bli? Och hur skall denna löspanna, blank som en biljardkula, kunna rynkas
när den gamle blir vred?
I ett modernt psykologiskt drama der själens
finaste rörelser skola speglas från ansigtet mera
än genom gester och stoj, torde väl bäst vara
att försöka med starkt sidoljus på en liten scen
och med skådespelare utan smink, eller åtminstone med minimum af det sistnämnda.
Skulle vi så slippa den synliga orkestern
med dess störande lampsken och mot publiken
vända ansigten; finge vi parketten höjd så, att
åskådarens öga träffade högre än skådespelarens
knäveck; kunde vi få bort avant-scenerna (oxögonen) med deras flinande middags-ätare och
XXIV
supererskor, och dertill fullt mörker i salongen
under representationen, samt först och sist en
liten scen och en liten salong, så skulle kanske
en ny dramatik uppkomma, och en teater åtminstone åter bli en anstalt för de bildades nöje.
Under väntan på denna teater få vi väl skrifva
på lager och förbereda den repertoar som komma
skall.
Jag har gjort ett försök! Har det misslyckats, så är tid, nog att göra om försöket!
_______
FRÖKEN JULIE.
_______

PERSONER.
FRÖKEN. JULIE, 25 år.
JEAN, betjent, 30 år.
KRISTIN, kokerska, 35 år.
Handlingen i grefvens kök, midsommarnatten.
_______

 Fröken Julie 1
SCENERI.
Ett stort kök, hvars tak och sidoväggar döljas af draperier och suffiter. Fondväggen drar sig snedt inåt och uppåt
scenen från venster; på densamma till venster två hyllor med
koppar-, malm-, jern- och tennkärl; hyllorna äro garnerade
med gauffereradt papper; något till höger tre fjerdedelar af
den stora hvälfda utgången med två glasdörrar, genom hvilka
synes en fontän med en amorin, syrenbuskar i blom och uppstickande pyramidpopplar.
Till venster på scenen hörnet af en stor kakelspis med
ett stycke af kappan.
Till höger framskjuter ena ändan af tjenstefolkets matbord af hvit furu med några stolar.
Spisen är klädd med björklöfsruskor; golfvet strödt med
enris.
På bordsändan en stor japansk kryddburk med blommande syrener.
Ett isskåp, ett diskbord, ett tvättställ.
En stor gammaldags ringklocka ofvanför dörren och ett
talrör mynnande på venstra sidan om densamma.
_______
KRISTIN står vid spisen och steker i en stekpanna; hon
är klädd i ljus bomullsklädning och har ett köksförkläde
framför sig; JEAN kommer in, klädd i livré, bärande ett
par stora ridstöflar med sporrar, som han ställer ifrån sig
på en synlig plats på golfvet.
JEAN.
I qväll är fröken Julie galen igen; komplett
galen!
KRISTIN.
Så, är han här nu?
JEAN.
Jag följde grefven till station, och när jag kom
tillbaka förbi logen, gick jag in och dansade, och så
får jag se fröken anföra dansen med skogvaktarn.
Men när hon blir mig varse, rusar hon direkt på
och bjuder opp mig till damernas vals. Och sen
har hon valsat så — att jag aldrig varit med om
dylikt. Hon är galen!
KRISTIN.
Det har hon alltid varit, men aldrig så som de
sista fjorton dagarna, sedan förlofningen slogs opp.
3
JEAN.
Ja, hvad var det med den historien? Det var
ju en fin karl, fast han inte var rik. Ack! de har
så mycke choser för sig. Sätter sig vid bordsändan.
Det är besynnerligt i alla fall, med en fröken, hm,
att hellre vilja stanna hemma med folket, hva?, än
följa sin far bort till slägtingar?
KRISTIN.
Hon är väl likasom generad efter den der kalabaliken med fästmannen.
JEAN.
Troligen! Men det var en karl för sin hatt i
alla fall. Vet du, Kristin, hur det gick till? Jag
såg det jag, fast jag inte ville låtsas om det.
KRISTIN.
Nej, såg han det?
JEAN.
Jo, så gjorde jag. — De hölls på stallgårn en
afton och fröken tränerade honom som hon kallade
det — vet du hur det gick till? Jo, hon lät honom
springa öfver ridspöet som en hund man lär hoppa.
Han sprang två gånger och fick ett rapp för hvarje
gång; men tredje gången tog han ridspöet ur handen
på henne, bröt det i tusen bitar; och så gick han.
KRISTIN.
Gick det till på det viset! Nej, hvad han säger!
4
JEAN.
Ja, så var det med den saken! — Men hvad
kan du nu ha för godt att ge mig, Kristin?
KRISTIN lägger upp ur pannan och
sätter för Jean.
Åh, det är en smula njure bara, som jag skar
ur kalfsteken!
JEAN luktar på maten.
Skönt! Det är min stora délice! Känner på tallriken. Men du kunde ha värmt tallriken!
KRISTIN.
Han är då kinkigare än sjelfva grefven, när han
sätter till. Drar honom smeksamt i håret.
JEAN ond.
Nej du får inte lugga mig! Du vet hur ömtålig
jag är.
KRISTIN.
Så, så, det var bara kärlek vet han ju!
JEAN äter. KRISTIN drar upp en butelj öl.
JEAN.
Öl, på midsommarafton; nej, tack ska du ha!
Då har jag bättre sjelf. Öppnar en bordslåda och tar
fram en butelj rödvin med gult lack. Gula lacket, ser
du! — Ge mig nu ett glas! Ett fotglas förstås, när
man dricker pur!
5
KRISTIN återvänder till spisen och
sätter på en liten kastrull.
Gud bevare den som skulle få honom till man!
En sån kinkblåsa!
JEAN.
Åh prat! Du blef nog glad om du fick en sån
fin karl som jag; och jag tror inte du haft skada af
att man kallar mig din fästman! Smakar vinet. Bra!
mycket bra! Bara lite för lite tempereradt! Värmer
glaset med handen. Det här köpte vi i Dijon. Och
det stod till fyra francs litern utan glas; och så kommer tullen till! — Hvad kokar du nu? som luktar så
infernaliskt!
KRISTIN.
Åh det är något fanstyg, som fröken Julie skall
ha åt Diana.
JEAN.
Du ska uttrycka dig vårdadt, Kristin! Men hvad
ska du stå och koka åt hundrackan på helgdagsafton?
Är den sjuk, hva?
KRISTIN.
Ja, den är sjuk! Hon har smugit sig ut med
grindstugans mops — och nu är det på tok — och
se, det vill inte fröken veta af.
JEAN.
Fröken är allt högfärdig i somliga fall och för
litet stolt i andra, alldeles som grefvinnan i lifstiden.
6
Hon trifdes bäst i köket och lagårn, men hon ville
aldrig åka efter en häst; hon gick med smutsiga manchetter, men skulle ha grefvekronan i knapparna. —
Fröken, för att nu tala om henne, tar inte vara på
sig och sin person. Jag skulle vilja säga, att hon
inte är fin. Nyss när hon dansa på logen så röck
hon skogvaktarn från Annas sida och bjöd opp
honom sjelf. Inte skulle vi göra på det viset; men
så är det när herrskap ska göra sig gemena — så
bli de gemena! — Men ståtlig är hon! Praktfull!
Ah! Såna axlar! och — etcetera!
KRISTIN.
Åh ja, skryt lagom! Jag har hört hvad Clara
säger jag, som har klädt henne.
JEAN.
Asch, Clara! Ni är alltid afundsjuka på hvarann!
Jag som har varit ute och ridit med henne... Och
så hon dansar sedan!
KRISTIN.
Hör nu Jean! vill han inte dansa med mig, när
jag blir färdig?
JEAN.
Jo, naturligtvis vill jag det.
KRISTIN.
Lofvar han det då?
7
JEAN.
Lofvar? När jag säger att jag gör det, så gör
jag det! Nu ska du emellertid ha tack för mat. Det
var mycket skönt! Slår korken i buteljen.
FRÖKEN i dörren, talar utåt.
Jag är straxt tillbaka! Gå på ni så länge!
JEAN smyger buteljen i bordslådan; reser sig aktningsfullt.
FRÖKEN in; fram till Kristin vid
spegeln.
Nå! är du i ordning?
KRISTIN tecknar att JEAN är närvarande.
JEAN galant.
Är det hemligheter damerna ha för sig?
FRÖKEN slår honom i ansigtet med
näsduken.
Det är nyfiken!
JEAN.
Ah, hvad det luktade godt af den violetten!
FRÖKEN kokett.
Oförskämdt! Förstår han sig på parfymer också?
Dansa, det kan han bra... så, inte titta! gå sin väg
8
JEAN näsvist, artigt.
Är det någon trollsoppa på midsommarnatten som
damerna koka? Någonting att spå med i lyckans
stjerna, der man får se den tillkommande!
FRÖKEN skarpt.
Får han se den, så ska han ha starka ögon!
Till Kristin. Slå opp på en halfbutelj och korka väl.
— Kom nu och dansa en scottish med mig, Jean...
JEAN dröjande.
Jag vill inte vara oartig mot någon, men den
här dansen hade jag lofvat Kristin...
FRÖKEN.
Nå, hon kan ju få en annan; eller hur, Kristin?
Vill du inte låna ut Jean åt mig?
KRISTIN.
Det beror inte på mig, det. Om fröken är så
nedlåtande, så passar det sig inte att han säger nej.
Gå han, bara! och tacka till för äran.
JEAN.
Uppriktigt taladt, men utan att vilja såra, så
undrar jag ändå om det är klokt af fröken Julie att
dansa två gånger efter hvarann med samma kavaljer,
i synnerhet som det här folket inte är sent att ge
tydningar...
9
FRÖKEN brusar upp.
Hvad för slag? Hvad för slags tydningar? Hvad
menär han?
JEAN undfallande.
Efter fröken inte vill förstå, så måste jag tala
tydligare. Det ser illa ut att föredra en af sina underhafvande för andra som vänta samma ovanliga ära...
FRÖKEN.
Att föredra! Hvilka tankar! Jag är förvånad!
Jag, husets herrskarinna, hedrar folkets dans med min
närvaro, och när jag nu verkligen vill dansa, så vill
jag dansa med en som kan föra, så att jag slipper
bli utsatt för löje.
JEAN.
Som fröken befaller! Jag är till tjenst!
FRÖKEN blidt.
Tag det inte så nu att jag befaller! I afton äro
vi ju till fest som glada menskor och lägga bort all
rang! Så, bjud mig armen nu! — Var inte orolig,
Kristin! Jag ska inte ta din fästman ifrån dig!
JEAN bjuder sin arm och för ut
fröken.
_______
10
PANTOMIM.
Spelas så som om skådespelerskan verkligen vore ensam
i lokalen; vänder vid behof ryggen åt publiken; ser icke ut
i salongen; brådskar icke som om hon vore rädd publiken
skulle bli otålig.
KRISTIN ensam. Svag fiolmusik på afstånd i scottishtakt.
KRISTIN gnolande efter musiken; dukar af efter Jean,
diskar tallriken vid slaskbordet, torkar och ställer in i ett
skåp.
Derpå lägger hon af sig köksförklädet, tar fram en liten
spegel ur en bordslåda, ställer den mot syrenkrukan på bordet; tänder ett talgljus och värmer en hårnål, hvarmed hon
krusar håret i pannan.
Derpa ut i dörren och lyssnar. Återvänder till bordet.
Hittar frökens qvarglömda näsduk, som hon tar och luktar
på; sedan breder hon ut den, liksom i tankarne, sträcker den,
slätar den och viker den i fyra delar o. s. v.
_______
11
JEAN in ensam.
Ja, men hon är galen! Ett sådant sätt att dansa!
Och folket står och grinar åt henne bakom dörrarna.
Hvad säger du om det, Kristin?
KRISTIN.
Ack, det är ju hennes tider nu, och. då är hon
ju alltid så der konstig. Men vill han komma och
dansa med mig nu?
JEAN.
Du är väl inte ond på mig att jag mankerade...
KRISTIN.
Inte! — Inte för så lite, det vet han nog; och
jag vet min plats också...
JEAN lägger handen om hennes lif.
Du är en förståndig flicka, Kristin, och du skulle
bli en bra hustru...
FRÖKEN in; obehagligt öfverraskad;
med tvungen skämtsamhet.
Ni är just en charmangt kavaljer — som springer
ifrån er dam.
12
JEAN.
Tvärtom, fröken Julie, som ni ser har jag skyndat
uppsöka min öfvergifna!
FRÖKEN turnerar.
Vet ni att ni dansar som ingen! — Men hvarför går ni i livré på helgdagsafton! Tag af det der
genast!
JEAN.
Då måste jag be fröken aflägsna sig ett ögonblick,
för min svarta rock hänger här... går åt höger med
en gest.
FRÖKEN.
Generar han sig för mig? För att byta en rock!
Gå in till sig då och kom tillbaka! Annars kan han
stanna, så vänder jag ryggen till.
JEAN.
Med er tillåtelse, min fröken! går åt höger; man
ser hans arm när han byter rock.
FRÖKEN till KRISTIN.
Hör Kristin; är Jean din fästman, efter han är
så förtrolig?
KRISTIN.
Fästman? Ja, om man så vill! Vi kallar det så.
FRÖKEN.
Kallar?
13
KRISTIN.
Nå, fröken har ju sjelf haft fästman, och...
FRÖKEN.
Ja vi voro förlofvade riktigt...
KRISTIN.
Men det blef ju till ingenting ändå...
JEAN in i svart bonjour och svart
melonhatt.
FRÖKEN.
Très gentil; monsieur Jean! Très gentil!
JEAN.
Vous voulez plaisanter, madame!
FRÖKEN.
Et vous voulez parler français! Hvar har ni
lärt det?
JEAN.
I Schweiz medan jag var sommelier på ett af de
största hotellen i Luzern!
FRÖKEN.
Men ni ser ju ut som en gentleman i den der
redingoten! Charmangt! sätter sig vid bordet.
JEAN.
Åh ni smickrar!
FRÖKEN stött.
Smickrar honom?
14
JEAN.
Min naturliga blygsamhet förbjuder mig tro att
ni säger veritabla artigheter åt en sådan som mig,
och derför tillät jag mig antaga att ni öfverdref, eller
som det kallas smickra!
FRÖKEN.
Hvar har ni lärt er att lägga orden så der? Ni
måtte ha besökt teatrarna mycket?
JEAN.
Äfven det! Jag har besökt många ställen, jag!
FRÖKEN.
Men ni är ju född här på trakten?
JEAN.
Min far var statkarl hos advokatfiskalen här bredvid, och jag har nog sett fröken som barn, fastän
fröken inte observerat mig!
FRÖKEN.
Nej, verkligen!
JEAN.
Jo, och jag mins särskildt en gång... ja det kan
jag inte tala om!
FRÖKEN.
Åhjo! Gör det! Hva? Så här undantagsvis!
15
JEAN.
Nej jag kan verkligen inte nu! En annan gång
kanske.
FRÖKEN.
En annan gång är en skälm. Är det så farligt nu?
JEAN.
Farligt är det inte, men det tar emot! — Se
på den då! antyder KRISTIN, som har somnat i en stol vid
spisen.
FRÖKEN.
Det blir en treflig fru, det der! Kanske hon
snarkar också?
JEAN.
Det gör hon inte, men hon talar i sömnen.
FRÖKEN cyniskt.
Hur vet ni att hon talar i sömnen?
JEAN fräckt
Jag har hört det!
Paus, hvarunder de betrakta hvarandra.
FRÖKEN.
Hvarför sätter ni er inte ner?
JEAN.
Det kan jag inte tillåta mig i er närvaro!
16
FRÖKEN.
Men om jag befaller det?
JEAN.
Då lyder jag!
FRÖKEN.
Sitt ner då! — Men vänta! Kan ni ge mig något att dricka först?
JEAN.
Jag vet inte hvad vi kan ha här i islåren. Jag
tror det bara är öl.
FRÖKEN.
Det är inte bara det! och jag har så enkel smak
att jag föredrar det för vin.
JEAN tar fram ur islåren en ölbutelj, som han drar upp;
söker i skåpet ett glas och
en tallrik samt serverar.
Var så artig!
FRÖKEN.
Tack! Vill ni inte dricka sjelf?
JEAN.
Jag är just ingen ölvän, men om fröken befaller!
FRÖKEN.
Befaller? — Jag tycker att som artig kavaljer
kan ni hålla er dam sällskap.
Fröken Julie. 2
17
JEAN.
Det är mycket rigtigt anmärkt! slår upp en butelj
till, tar ett glas.
FRÖKEN.
Drick min skål nu!
JEAN tvekande.
FRÖKEN.
Jag tror att gamla karlen är blyg!
JEAN på knä, skämtande parodiskt;
höjande sitt glas.
Min herskarinnas skål!
FRÖKEN.
Bravo! — Nu skall ni kyssa min sko också, så
är det riktigt träffadt.
JEAN tvekande, men derpå djerft
fattande hennes fot, som han
kysser lätt.
FRÖKEN.
Utmärkt! Ni skulle ha blifvit aktör.
JEAN stiger upp.
Detta går inte an längre! fröken; någon skulle
kunna komma och se oss.
FRÖKEN.
Hvad skulle det göra?
18
JEAN.
Att folket pratade, helt enkelt! Och om fröken
visste hur deras tungor gick deroppe nyss, så...
FRÖKEN.
Hvad sade de för slag då? Tala om för mig!
— Sitt ner nu!
JEAN sätter sig.
Jag vill inte såra er, men de begagnade uttryck —
som kastade misstankar af den art, att... ja det kan
ni fatta sjelf! Ni är ju inte något barn, och när man
ser en dam ensam drickande med en man — låt vara
en domestik — om natten — — så...
FRÖKEN.
Så hvad? Och för öfrigt äro vi icke ensamma.
Kristin är ju här.
JEAN.
Sofvande, ja!
FRÖKEN.
Då skall jag väcka henne. reser sig. Kristin!
Sofver du?
KRISTIN i sömnen.
Bla- bla- bla- bla!
FRÖKEN.
Kristin! — Den kan sofva!
19
KRISTIN i sömnen.
Grefvens stöflar är borstade — sätta på kaffet
— straxt, straxt, straxt. — hå hå — puh!
FRÖKEN tar henne i näsan.
Vill du vakna opp!
JEAN strängt.
Inte störa den som sofver!
FRÖKEN skarpt.
Hva!
JEAN.
Den som har stått vid spisen hela dan kan vara
trött, när natten kommer. Och sömnen skall man
respektera...
FRÖKEN turnerar.
Det är vackert tänkt, och det hedrar honom —
tack för det! räcker Jean handen. Kom nu ut och
plocka lite syrener åt mig!
Under det följande vaknar Kristin, går sömndrucken
åt höger att lägga sig.
JEAN.
Med fröken?
FRÖKEN.
Med mig!
JEAN.
Det går inte an! Absolut inte!
20
FRÖKEN.
Jag kan inte fatta era tankar. Skulle det vara
möjligt att ni inbillade er något?
JEAN.
Nej inte jag, men folket.
FRÖKEN.
Hvad? Att jag vore verliebt i betjenten?
JEAN.
Jag är ingen inbilsk man, men man har sett
exempel — och för folket är intet heligt!
FRÖKEN.
Han är aristokrat, tror jag!
JEAN.
Ja, det är jag.
FRÖKEN.
Jag stiger ner...
JEAN.
Stig inte ner, fröken, hör mitt råd! Det är ingen
som tror att ni godvilligt stiger ner; folket kommer
alltid säga att ni faller ner!
FRÖKEN.
Jag har högre tankar om folket än ni! Kom
och pröfva! Kom! Hon rufvar honom med ögonen.
JEAN.
Vet ni att ni är underlig!
21
FRÖKEN.
Kanske! Men det är ni också! — Allting är
underligt för öfrigt! Lifvet, menskorna, allt, är en
sörja som drifs, drifs fram på vattnet, tills den sjunker, sjunker! Jag har en dröm som återkommer då
och då; och som jag erinrar mig nu. Jag sitter uppklättrad på en pelare och ser ingen möjlighet att
komma ner; jag svindlar när jag ser ner, och ner
måste jag, men jag har inte mod att kasta mig ner;
jag kan inte hålla mig fast och jag längtar att få
falla; men jag faller inte. Och ändå får jag ingen ro
förr än jag kommer ner, ingen hvila förrän jag kommer ner, ner på marken! Och komme jag ner på marken
ville jag ner i jorden... Har ni känt något sådant?
JEAN.
Nej! Jag brukar drömma att jag ligger under
ett högt träd i en mörk skog. Jag vill opp, opp i
toppen och se mig omkring öfver det ljusa landskapet, der solen skiner, plundra fogelbot deroppe
der guldäggen ligga. Och jag klättrar och klättrar
men stammen är så tjock, och så slät, och det är
så långt till första grenen. Men jag vet att nådde
jag bara första grenen, skulle jag gå i toppen som
på en stege. Ännu har jag inte nått den, men jag
skall nå den, om det bara så skall bli i drömmen!
FRÖKEN.
Här står jag och pratar om drömmar med er.
Kom nu! Bara ut i parken! Hon bjuder honom armen,
och de gå.
22
JEAN.
Vi ska sofva på nio midsommarsblomster i natt,
så bli vi sanndrömmade! fröken!
FRÖKEN och JEAN vända i dörren. Jean
håller handen för
ena ögat.
FRÖKEN.
Får jag se hvad ni fått i ögat!
JEAN.
Åh det är ingenting — bara ett smolk — det
går straxt öfver.
FRÖKEN.
Det var min klädningsärm som skrubbade er;
sitt ner nu, så ska jag hjelpa er! tar honom i armen
och sätter honom, fattar hans hufvud och lutar det bakåt;
med snibben af näsduken söker hon få ut smolket. Sitt Still
nu, alldeles Still! — Slår honom öfver handen. Så! vill
han lyda! — Jag tror han darrar stora, starka karlen!
— Känner på hans öfverarm. Med sådana armar!
JEAN varnande.
Fröken Julie!
FRÖKEN.
Ja, monsieur Jean.
JEAN.
Attention! Je ne suis qu’ un homme!
23
FRÖKEN.
Vill han sitta stilla! — Så der! Nu är det borta!
Kyss min hand, och tacka mig!
JEAN stiger upp.
Fröken Julie! hör på mig! — Nu har Kristin
gått och lagt sig! — Vill ni höra på mig!
FRÖKEN.
Kyss min hand först!
JEAN.
Hör på mig!
FRÖKEN.
Kyss min hand först!
JEAN.
Ja, men skyll er sjelf!
FRÖKEN.
För hvad?
JEAN.
För hvad? Är ni ett barn vid tjugofem år?
Vet ni inte att det är farligt leka med elden?
FRÖKEN.
Inte för mig; jag är assurerad!
JEAN djerft.
Nej, det är ni inte! Och om ni är det, så fins
det eldfarlig inrättning i grannskapet!
24
FRÖKEN.
Det skulle vara ni?
JEAN.
Ja! Inte derför att det är jag, utan derför att
jag är en ung man —
FRÖKEN.
Med fördelaktigt utseende — hvilken otrolig inbilskhet! En Don Juan kanske! Eller en Josef! Jag
tror, min själ, att han är en Josef!
JEAN.
Tror ni?
FRÖKEN.
Jag fruktar nästan!
JEAN djerft fram och vill ta henne om lifvet för att kyssa
henne.
FRÖKEN slår honom en örfil.
Hut!
JEAN.
Är det allvar eller skämt?
FRÖKEN.
Allvar!
JEAN.
Då var det också allvar nyss! Ni leker alldeles
för allvarsamt och det är det farliga! Nu är jag trött
25
på leken och ber om ursäkt att jag återgår till mitt
arbete. Grefven skall ha sina stöflar i tid och midnatten är längesen förbi.
FRÖKEN.
Ställ bort stöflarna!
JEAN.
Nej! Det är min tjenst, som jag är skyldig göra,
men jag har aldrig åtagit mig att vara er lekkamrat,
och jag kan aldrig bli, ty jag håller mig för god till det.
FRÖKEN.
Ni är stolt!
JEAN.
I vissa fall; i andra fall inte.
FRÖKEN.
Har ni älskat någonsin?
JEAN.
Vi begagna inte det ordet, men jag har hållit
af många flickor, och en gång har jag varit sjuk af
att jag icke kunde få den jag ville ha: sjuk, ser ni,
som prinsarna i Tusen och en Natt! som inte kunde
äta eller dricka af bara kärlek!
FRÖKEN.
Hvem var det?
JEAN tiger.
26
FRÖKEN.
Hvem var det?
JEAN.
Det kan ni inte tvinga mig att säga.
FRÖKEN.
Om jag ber er som en jemlike, ber en — vän!
Hvem var det?
JEAN.
Det var ni!
FRÖKEN sätter sig.
Så kostligt...!
JEAN.
Ja, om ni så vill! Det var löjligt! — Ser ni,
det var den historien jag inte ville berätta nyss, men
nu ska jag förtälja den!
Vet ni hur verlden ser ut dernerifrån — det
vet ni inte! Som hökar och falkar, dem man sällan
far se på ryggen för att de mest sväfva deroppe!
Jag lefde i statstugan med sju syskon, och en gris
ute på gråa åkern, der det inte växte ett träd! Men
ifrån fönstren såg jag grefvens parkmur med äppelträden ofvanför. Det var paradisets lustgård; och
der stodo många onda englar med brinnande svärd
och bevakade den. Men icke desto mindre hittade
jag och andra pojkar vägen till lifsens träd — nu
föraktar ni mig?
27
FRÖKEN.
Ah! Stjäla äpplen gör ju alla pojkar.
JEAN.
Det kan ni säga nu, men ni föraktar mig i alla
fall! Likagodt! En gång kom jag in i lustgården med
min mor för att rensa löksängarna. Bredvid trädgårdslanden stod en turkisk paviljong i skuggan af
jasminer och öfverväxt med kaprifolium. Jag visste
inte hvad den kunde brukas till, men jag hade aldrig
sett en så vacker byggnad. Folk gick der in och
kom ut igen, och en dag stod dörren lemnad öppen.
Jag smög dit och såg väggarna klädda med taflor af
kungar och kejsare, och det var röda gardiner för
fönstren med fransar på — nu förstår ni hvad jag
menar. Jag — — — bryter en syrenblomma och håller
under näsan på fröken. — jag hade aldrig varit inne i
slottet, aldrig sett annat än kyrkan — men det här
var vackrare; och hur mina tankar lupo, så gingo
de alltid tillbaka — dit. Och så småningom uppstod
en längtan att en gång erfara hela behaget af — enfin,
jag smög derin, såg och beundrade. Men då kommer det någon! Det fans bara en utgång för herrskapsfolk, men för mig fans det en till, och jag hade
inte annat än att välja den!
FRÖKEN som tagit syrenen, låter
den falla på bordet.
JEAN.
Derpå satte jag till att springa, störtade igenom
en hallonhäck, rusade öfver ett jordgubbsland, och
28
kom upp på rosenterrassen. Der fick. jag se en skär
klädning och ett par hvita strumpor — det var ni.
Jag lade mig ner under en ogräshög, under kan ni
tänka er, under tistlar som stuckos, och våt jord som
luktade illa. Och jag såg på er när ni gick i rosorna,
och jag tänkte: om det är sant att en röfvare kan
komma in i himmeln och bli med änglarna, så är
det underligt att inte ett statbarn här på Guds jord
kan komma in i slottsparken och leka med grefvens
dotter!
FRÖKEN elegiskt.
Tror ni att alla fattiga barn haft samma tankar
som ni i detta fall?
JEAN först tvekande, sedan,öfvertygande.
Om alla fattiga — ja — naturligtvis! Naturligtvis!
FRÖKEN.
Det måtte vara en gränslös olycka att vara
fattig!
JEAN med djup smärta, starkt
chargeradt.
Åh, fröken Julie! Åh! — En hund kan få ligga
i grefvinnans soffa, en häst kan bli smekt på nosen
af en frökenhand, men en dräng — turnerar — jaja, det
fins stoff hos en och annan, så att han svingar sig.
opp i verlden, men hur ofta är det! — Emellertid,
vet ni hvad jag så gjorde! — Jag sprang ner i qvarn-
29
bäcken med kläderna på; blef uppdragen och fick
stryk. Men nästa söndag, när far och alla i huset
foro bort till mormors, så lagade jag så att jag blef
hemma. Och så tvättade jag mig med såpa och
varmt vatten, tog på mina bästa kläder och gick till
kyrkan, der jag skulle få se er! Jag såg er och gick
hem, besluten att dö; men jag ville dö vackert och
behagligt, utan smärta. Och då erinrade jag mig att
det var farligt sofva under en fläderbuske. Vi hade
en stor en som just stod i blom. Den skattade jag
på allt hvad den egde, och så bäddade jag i hafrelåren. Har ni märkt hur glatt hafre är? mjuk för
handen som en menskohud...! emellertid slog jag
igen locket och blundade; somnade in och väcktes
verkligen mycket sjuk. Men jag dog inte, som ni
kan se.
Hvad jag ville — det vet jag inte! Er fans ju
intet hopp att vinna — men ni var ett tecken på
hur hopplöst det var att komma opp ur den krets
der jag var född.
FRÖKEN.
Ni berättar charmangt, vet ni! Har ni gått i
skola?
JEAN.
Litet; men jag har läst mycket romaner och gått
på teatrarna. Dessutom har jag hört fint folk tala,
och af dem har jag lärt mest.
FRÖKEN.
Står ni och lyssnar på hvad vi säga!
30
JEAN.
Ja visst! Och jag har hört mycket jag! när jag
suttit på kuskbocken eller rott båten. En gång hörde
jag fröken Julie och en väninna...
FRÖKEN.
Åh! — Hvad hörde ni då för slag?
JEAN.
Jaha, det vore inte så godt att säga; men nog
blef jag lite förvånad, och inte förstod jag hvarifrån
ni lärt alla ord. Kanske i botten det inte är så stor
skilnad som man tror mellan menskor och menskor!
FRÖKEN.
Åh skäms! Inte lefver vi som ni när vi äro
fästfolk.
JEAN fixerar henne.
Är det säkert det? — Ja, för mig är det inte
värdt att fröken gör sig oskyldig...
FRÖKEN.
Det var en usling, som jag skänkte min kärlek.
JEAN.
Det säger ni alltid — efteråt.
FRÖKEN.
Alltid?
JEAN.
Jag tror alltid, efter som jag har hört uttrycket
flera gånger förut vid enahanda tillfälle.
31
FRÖKEN.
Hvad för tillfälle?
JEAN.
Som ifrågavarande! Sista gången...
FRÖKEN stiger upp.
Tyst! Jag vill inte höra mer!
JEAN.
Det ville inte hon heller — det är märkvärdigt.
Nå, då ber jag att få gå och lägga mig.
FRÖKEN blidt.
Gå och lägga sig på midsommarnatten!
JEAN.
Ja! Att dansa med packet deroppe roar mig verkligen inte.
FRÖKEN.
Tag nyckeln till båten och ro mig ut på sjön;
jag vill se soluppgången!
JEAN.
Är det klokt?
FRÖKEN.
Det låter som om ni skulle vara rädd om ert
rykte!
JEAN.
Hvarför inte? Jag vill ogerna bli löjlig, ogerna
bli bortkörd utan betyg, när jag skall etablera mig.
Och jag tycker jag har en viss skyldighet mot Kristin.
32
FRÖKEN.
Jaså det är Kristin nu...
JEAN.
Ja, men det är äfven ni. — Lyd mitt råd, och
gå opp och lägg er!
FRÖKEN.
Ska jag lyda er?
JEAN.
För en gång; för er egen skull! Jag ber er!
Natten är framskriden, sömnen gör drucken, och
hufvut blir hett! Gå och lägg er! För öfrigt — om
jag inte hör orätt — kommer folket hitåt för att
söka mig! Och finner man oss här, är ni förlorad!
Kören nalkas sjungande:
Det kommo två fruar från skogen
Tridiridi-ralla tridiridi-ra.
Den ena var våt om foten
Tridiridi-ralla-la.
De talte om hundra riksdaler
Tridiridi-ralla tridiridi-ra.
Men egde knappast en daler
Tridiridi-ralla-la.
Och kransen jag dig skänker
Tridiridi-ralla-tridiri-ra
En annan jag påtänker
Tridiridi-ralla-la!
Fröken Julie. 3
33
FRÖKEN.
Jag känner folket, och jag älskar det, liksom de
hålla af mig. Låt dem komma, skall ni se!
JEAN.
Nej, fröken Julie, de älska er icke. De ta er
mat, men de spotta efter den! Tro mig! Hör på
dem, hör på dem bara hvad de sjunger! — Nej hör
inte på dem!
FRÖKEN lyss.
Hvad sjunger de?
JEAN.
Det är en nidvisa! Om er och om mig!
FRÖKEN.
Infamt! Åh, fy! Och så lömskt! —
JEAN.
Packet är alltid fegt! Och i den striden kan
man endast fly!
FRÖKEN.
Fly? Men hvart? Ut kommer vi inte! Och till
Kristin kan vi inte gå!
JEAN.
Så! In till mig då? Nöden har ingen lag; och
på mig kan ni lita, ty jag är er verkliga, uppriktiga
och vördnadsfulla vän!
34
FRÖKEN.
Men tänk! — tänk om man söker er der?
JEAN.
Jag riglar dörren, och vill man bryta, sig in, så
skjuter jag! — Kom! på knä. Kom!
FRÖKEN betydelsefullt.
Lofvar ni mig...?
JEAN.
Jag svär!
FRÖKEN ut hastigt till höger.
JEAN häftigt efter.
BALLETT.
BONDFOLKET in högtidsklädda, med blommor i hattarna; en fiolspelare i spetsen; en ankare svagdricka och
en kutting bränvin, sirade med grönt, läggas upp på bordet;
glas tagas fram. Derpå drickes. Sedan tar man i ring
och sjunger och dansar dansleken: “Det kommo två fruar
från skogen.“
När detta är gjordt, gå de igen sjungande.
FRÖKEN in ensam: ser förödelsen
i köket; slår ihop händerna; derpå tar hon upp
en pudervippa och pudrar
sitt ansigte.
JEAN in; exalterad.
Der ser ni! Och ni har hört! Anser ni det möjligt att stanna här?
35
FRÖKEN.
Nej! Det anser jag inte! Men hvad skola vi
så göra!
JEAN.
Fly, resa, långt härifrån!
FRÖKEN.
Resa? Ja, men hvart?
JEAN.
Till Schweiz, till italienska sjöarna; der har ni
aldrig varit?
FRÖKEN.
Nej! Är det vackert der?
JEAN.
Åh, en evig sommar, oranger, lagrar, åh!
FRÖKEN.
Men hvad ska vi sedan göra der?
JEAN.
Der sätter jag opp ett hotell med första klassens
varor och första klassens kunder.
FRÖKEN.
Hotell?
JEAN.
Det är ett lif skall ni tro; oupphörligt nya ansigten, nya språk; inte en minuts ledighet till grubbel
36
eller nerver; intet letande efter sysselsättning — då
arbetet ger sig sjelf: natt och dag klockan som ringer,
tåget som blåser, omnibussen som kommer och går;
under det guldstyckena rulla på byrån. Det är ett lif!
FRÖKEN.
Ja, det är att lefva! Och jag?
JEAN.
Husets herrskarinna; firmans prydnad. Med ert
utseende... och ert sätt — åh — det är en gifven
succès! Kolossal! Ni sitter som en drottning på kontoret och sätter slafvarna i rörelse med att trycka
på en elektrisk knapp; gästerna defilera inför er tron
och lägga blyga sin skatt på ert bord — ni kan
aldrig tro hvad menskorna darra när de få en räkning i sin hand — jag skall salta notorna och ni
skall sockra på dem med ert vackraste leende —
ack! låt oss resa härifrån — tar upp en kommunikationstabell ur fickan — genast, med nästa tåg! — vi äro i
Malmö klockan sex och trettio; Hamburg åtta och
fyrtio i morgon tidigt; Frankfurt-Basel en dag, och
i Como genom Gotthardsbanan om, låt mig se, tre
dar. Tre dar!
FRÖKEN.
Allt det der är bra! Men Jean — du skall ge
mig mod — Säg att du älskar mig! Kom och omfamna mig!
JEAN tvekande.
Jag vill — men jag törs inte! Inte här i huset
37
mer. Jag älskar er — utan tvifvel — kan ni tvifla
på det?
FRÖKEN blygt, sant qvinligt.
Ni! — Säg du! Mellan oss fins inga skrankor
mer! — Säg du!
JEAN. plågad.
Jag kan inte! — Det fins skrankor mellan oss
ännu, så länge vi vistas i detta hus — det fins det
förflutna, det fins grefven — och jag har aldrig träffat
någon person, som jag har sådan respekt för — jag
behöfver bara se hans handskar ligga på en stol, så
känner jag mig liten — jag behöfver bara höra
klockan deroppe, så far jag ihop som en skygg häst
— och när jag nu ser hans stöflar stå der så raka
och kavata, så drar det i ryggen på mig! sparkar till
stöflama. Vidskepelse, fördomar, som man har lärt
oss från barndomen — men som man kan glömma
lika lätt. Kom till ett annat land bara, der det är
republik, och man står på näsan för min portiers
livré — på näsan ska man stå, se! men jag ska det
inte! Jag ar inte född till att stå på näsan, för det
fins stoff i mig, det fins karakter, och bara jag får
fatt i första grenen ska ni se mig klättra! Jag är betjent i dag, men nästa år är jag proprietär, om tio
år är jag rentier, och sedan reser jag till Rumänien,
låter dekorera mig, och kan — märk väl jag säger
kan — sluta som grefve!
FRÖKEN.
Vackert, vackert!
38
JEAN.
Ah, i Rumänien köper man sig grefvetiteln, och
så blir ni grefvinna likafullt! Min grefvinna!
FRÖKEN.
Hvad bryr jag mig om allt det der, som jag nu
kastar bakom mig! — Säg att du älskar mig, eljes
— ja, hvad är jag eljes?
JEAN.
Jag skall säga det, tusen gånger — sedan! Bara
inte här! Och framför allt, inga känslor, om icke allt
skall vara förloradt! Vi måste ta saken kallt, som
kloka menskor. tar upp en cigarr, snoppar och tänder den.
Sitt nu ner der! så sätter jag mig här, och så språka
vi, som om ingenting skulle ha inträffat.
FRÖKEN förtviflad.
O, min Gud! Har ni då inga känslor!
JEAN.
Jag! Det fins ingen menniska så känslofull som
jag; men jag kan lägga band på mig.
FRÖKEN.
Nyss kunde ni kyssa min sko — och nu!
JEAN hårdt.
Ja, det var då! Nu ha vi annat att tänka på.
FRÖKEN.
Tala inte hårdt till mig!
39
JEAN.
Nej, men klokt! En dårskap är begången, begå
inte fler! Grefven kan vara här när som helst och
innan dess måste våra öden vara afgjorda. Hvad
synes er om mina planer för framtiden? Gillar ni dem?
FRÖKEN.
De synas mig rätt antagliga, men blott en
fråga: till ett så stort företag fordras stort kapital;
har ni det?
JEAN tuggar cigarren.
Jag! Helt visst! Jag har mina fackkunskaper, min
oerhörda erfarenhet, min språkkännedom! Det är kapital som duger, vill jag tro!
FRÖKEN.
Men för det kan ni inte ens köpa en jernvägsbiljett.
JEAN.
Det är visserligen sant; men det är derför jag
söker en förlagsman, som kan försträcka fonderna!
FRÖKEN.
Hvar finner ni den i hast?
JEAN.
Den skall ni finna, om ni vill bli min kompanjon!
FRÖKEN.
Det kan jag inte, och jag eger intet sjelf. Paus.
40
JEAN.
Då förfaller hela saken...
FRÖKEN.
Och...
JEAN.
Det blir som det är!
FRÖKEN.
Tror ni jag stannar under detta tak som er frilla?
Tror ni att jag vill låta folket peka fingret åt mig;
tänker ni att jag kan se min far i ansigtet efter detta?
Nej! För mig bort härifrån, från förnedringen och
vanäran! — O, hvad har jag gjort, min Gud, min
Gud! gråter.
JEAN.
Se så, börjar det nu på den låten! — Hvad ni
har gjort? Detsamma som mången före er!
FRÖKEN skriker i krampanfall.
Och nu föraktar ni mig! — Jag faller, jag faller!
JEAN.
Fall ner till mig, så skall jag lyfta er sedan!
FRÖKEN.
Hvilken förfärlig makt drog mig till er? Den
svages till den starke? Den fallandes till den stigandes! Eller var det kärlek? Kärlek detta? Vet ni
hvad kärlek är?
41
JEAN.
Jag? Jo, det vill jag lofva; tror ni inte jag varit
med förr?
FRÖKEN.
Hvilket språk ni talar, och hvilka tankar ni tänker!
JEAN.
Så har jag lärt, och sådan är jag! Var nu inte
nervös och spela inte fin, för nu äro vi lika goda
kålsupare! — Se så, min flicka lilla, kom så ska jag
bjuda dig på ett glas extra! öppnar lordslådan och tar
fram vinbuteljen ; fyller två
begagnade glas.
FRÖKEN.
Hvar har ni fått det der vinet ifrån?
JEAN.
Från källarn!
FRÖKEN.
Min fars bourgogne!
JEAN.
Duger det inte åt mågen?
FRÖKEN.
Och jag dricker öl! Jag!
JEAN.
Det visar bara att ni har sämre smak än jag.
42
FRÖKEN.
Tjuf!
JEAN.
Tänker ni sqvallra?
FRÖKEN.
Åh, åh! Medbrottsling till en hustjuf! Har jag
varit rusig, har jag gått i drömmen denna natt? Midsommarnatten! De oskyldiga lekarnes fest...
JEAN.
Oskyldiga, hm!
FRÖKEN går fram och åter.
Fins det någon menniska på jorden i denna stund
som är så olycklig som jag!
JEAN.
Hvarför är ni det? Efter en sådan eröfring!
Tänk på Kristin derinne! Tror ni inte att hon också
har känslor!
FRÖKEN.
Jag trodde det nyss, men jag tror det inte mer!
Nej, dräng är dräng...
JEAN.
Och hora är hora!
FRÖKEN på knä med knäppta händer.
O, Gud i himmelen, gör slut på mitt eländiga
43
lif! Tag mig bort från denna smuts som jag sjunker
i! Rädda mig! Rädda mig!
JEAN.
Jag kan inte neka att det gör mig ondt om er!
När jag låg i löksängen och såg er i rosengården,
så... jag ska säga det nu... hade jag samma fula
tankar som alla pojkar.
FRÖKEN.
Och ni som ville dö för mig!
JEAN.
I hafrelårn? Det var bara prat.
FRÖKEN.
Lögn således!
JEAN börjar bli sömnig.
Närapå! Historien har jag visst läst i en tidning
om en sotare, som lade sig i en vedlår med syrener,
derför att han blef stämd för barnuppfostringshjelp...
FRÖKEN.
Jaså, ni är sådan....
JEAN.
Hvad skulle jag hitta på; det ska ju alltid vara
på grannlåter man fångar fruntimmer!
FRÖKEN.
Usling!
44
JEAN.
Merde!
FRÖKEN.
Och nu har ni sett höken på ryggen...
JEAN.
Inte precis på ryggen...
FRÖKEN.
Och jag skulle bli första grenen...
JEAN.
Men grenen var rutten...
FRÖKEN.
Jag skulle bli skylten på hotellet...
JEAN.
Och jag hotellet...
FRÖKEN.
Sitta innanför er disk, locka era kunder, förfalska era räkningar...
JEAN.
Det skulle jag sjelf...
FRÖKEN.
Att en menniskosjäl kan vara så djupt smutsig!
JEAN.
Tvätta’n då!
45
FRÖKEN.
Lakej, domestik, stig upp när jag talar!
JEAN.
Domestik-frilla, lakej-slinka, håll mun och gå ut
härifrån. Skall du komma och förehålla mig att jag
är rå? Så rått som du uppfört dig i afton har aldrig
någon af mina vederlikar uppfört sig. Tror du att
någon piga antastar manfolk som du? har du sett
någon flicka af min klass bjuda ut sig på det sättet?
Sådant har jag bara sett bland djur och fallna qvinnor!
FRÖKEN krossad.
Det är rätt; slå mig; trampa mig; jag har icke
förtjenat bättre. Jag är en usling; men hjelp mig!
Hjelp mig ut ur detta, om det fins någon möjlighet!
JEAN blidare.
Jag vill inte skämma ut mig med att afstå min
andel i hedern att ha förfört; nien tror ni. att en
person i min ställning skulle ha vågat att kasta ögonen upp till er, om ni ej sjelf skickat inbjudningen!
Jag sitter ännu förvånad...
FRÖKEN.
Och stolt...
JEAN.
Hvarför inte? Ehuru jag må bekänna att segern
var mig för lätt för att egentligen kunna ge något rus.
FRÖKEN.
Slå mig mera!
46
JEAN reser sig.
Nej! Förlåt mig i stället för hvad jag sagt! Jag
slår icke en afväpnad och allra minst ett fruntimmer. Jag kan inte neka till att det å ena sidan
gläder mig ha fått se att det bara var kattgull som
bländat oss dernere, att ha fått se att höken bara
var grå på ryggen också, att det var puder på den
fina kinden, och att det kunde vara svarta kanter på de
slipade naglarne, att näsduken var smutsig fastän den
luktade parfym...! men det pinar mig å andra sidan,
att ha sett att det jag sjelf sträfvade till, icke var
något högre, solidare; det pinar mig att se er sjunken så djupt, att ni är långt under er kokerska; det
det pinar mig som att se höstblommorna piskas sönder af regnet och förvandlas i smuts.
FRÖKEN.
Ni talar som ni redan stode öfver mig!
JEAN.
Det gör jag också: Ser ni jag skulle kunna förvandla er till grefvinna, men ni kan aldrig göra mig
till grefve.
FRÖKEN.
Men jag är född af en grefve, och det kan aldrig ni bli!
JEAN.
Det är sant: men jag skulle kunna föda grefvar
— om...
47
FRÖKEN.
Men ni är en tjuf;. det är inte jag.
JEAN.
Tjuf är icke det värsta! Det fins sämre sort!
Och för öfrigt: när jag tjenar i ett hus, anser jag
mig på visst sätt som medlem af familjen, som barn
i huset, och man räknar icke det för stöld att barnen snatta ett bär af fulla buskar! Hans passion vaknar
upp igen. Fröken Julie, ni är en herrlig qvinna, alldeles för god åt en sådan som mig! Ni har varit rof
för en berusning, och ni vill dölja felet genom att
inbilla er att ni älskar mig! Det gör ni inte, om inte
möjligen mitt yttre lockar er — och då är er kärlek
inte bättre än min — men jag kan aldrig nöja mig
med att vara blotta djuret åt er, och er kärlek kan
jag aldrig väcka.
FRÖKEN.
Är ni säker på det?
JEAN.
Ni vill säga att det kan gå för sig! — Att jag
skulle kunna älska er, ja, utan tvifvel: Ni är skön, ni är
fin, nalkas henne och fattar hennes hand bildad, älskvärd
när ni vill, och den mans låga ni har väckt slocknar
troligen aldrig. lägger armen om hennes lif. Ni är
som glödgadt vin med starka kryddor, och en kyss af
er... han söker fora henne ut; men hon sliter sig sakta lös.
FRÖKEN.
Lemna mig! — Inte på det sättet vinner ni mig!
48
JEAN.
Hur då? — Inte på det sättet! Inte smekningar
och vackra ord; inte omtanke om framtiden, räddning ur förnedring! Hur då?
FRÖKEN.
Hur? Hur? Jag vet inte? — Inte alls! — Jag
afskyr er som jag afskyr råttor, men jag kan inte
fly er!
JEAN.
Fly med mig!
FRÖKEN rätar på sig.
Fly? Ja vi ska fly! — Men jag är så trött! Ge
mig ett glas vin! Jean slår i vin.
FRÖKEN ser på sitt ur.
Men vi ska tala först; vi ha ännu lite tid på
oss. dricker ett glas; räcker fram glaset efter mer.
JEAN.
Drick inte så omåttligt, ni blir rusig!
FRÖKEN.
Hvad skulle det göra?
JEAN.
Hvad det skulle göra? Det ar simpelt att berusa
sig! — Hvad ville ni säga mig nu?
FRÖKEN.
Vi ska fly! Men vi ska tala först, det vill säga,
jag skall tala, för det är bara ni som talat hittills.
Fröken Julie. 4
49
Ni har berättat ert lif, nu vill jag berätta mitt, så
känna vi hvarandra i botten, innan vi börja vandringen tillsammans.
JEAN.
Ett ögonblick! Förlåt! Tänk efter, om ni inte
ångrar er efteråt, då ni gifvit ert lifs hemligheter
till pris!
FRÖKEN.
Är ni inte min vän?
JEAN.
Jo ibland! Men lita inte på mig.
FRÖKEN.
Ni säger så bara; — och för öfrigt: mina hemligheter känner eljes hvar man. — Ser ni, min mor var
af ofrälse härkomst, något mycket enkelt. Hon var
uppfostrad i sin tids läror om jemlikhet, qvinnans
frihet och allt det der; och hon hade en afgjord
ovilja för äktenskapet. När derför min far friade till
henne, svarade hon att hon aldrig ville bli hans
hustru, men... så blef hon det ändå. Jag kom till
verlden — mot min mors önskan efter hvad jag kunnat förstå. Nu skulle jag af min mor uppfostras till
ett naturbarn och till på köpet få lära allt hvad en
gosse får lära, att jag skulle bli ett exempel på huru
qvinnan var lika god som mannen. Jag fick gå i
gosskläder, lära mig sköta hästar, men icke gå i lagårn; jag måste rykta och sela på och gå på jagt,
ja till och med försöka lära jordbruk! Och på gården
50
sattes männen till qvinnosysslor, och qvinnor till manssysslor — med den påföljd, att egendomen höll på
att gå under, och vi blefvo till åtlöje på trakten.
Slutligen måtte min far ha vaknat ur förtrollningen
och han gjorde revolt, så att allt ändrades efter hans
önskan. Min mor blef sjuk — hvilken sjukdom det
var vet jag inte — men hon hade ofta kramp, gömde
sig på vinden och i trädgården, och kunde bli ute
hela natten. Så inträffade den stora eldsvådan som
ni hört omtalas. Huset, stallet och ladugården brunno
af, och det under omständigheter som läto misstänka
mordbrand, ty olyckan inträffade dagen efter assuransqvartalets utgång, och premierna som insändts af min
far blefvo genom budets slarf fördröjda, så att de ej
hunno fram i rättan tid. Hon fyller glaset och dricker.
JEAN.
Drick inte mer!
FRÖKEN.
Åh hvad gör det! — Vi stodo på bar backe
och måste sofva i vagnarna. Min far visste icke hvar
han skulle få pengar till husens uppbyggande. Då
inger mor honom det rådet att söka låna af en ungdomsvän till henne, en tegelfabrikant här i närheten.
Far lånar, men får icke betala någon ränta, hvilket
förvånade honom. Och så blef gården uppbyggd! —
dricker igen. Vet ni hvem som brännt af gården?
JEAN.
Er fru mor!
51
FRÖKEN.
Vet ni hvem tegelfabrikanten var?
JEAN.
Er mors älskare?
FRÖKEN.
Vet ni hvems pengarna voro?
JEAN.
Tyst lite — nej det vet jag inte?
FRÖKEN.
Det var min mors!
JEAN.
Grefvens alltså, om det icke var paktum?
FRÖKEN.
Det fans intet paktum! — Min mor hade. en liten
förmögenhet, som hon icke ville ha under min fars
förvaltning, och derför satte hon in dem hos —
vännen.
JEAN.
Som knep dem!
FRÖKEN.
Alldeles riktigt! Han behöll dem! — Detta allt
kommer till min fars kännedom; han kan inte göra
process, inte betala sin hustrus älskare, inte bevisa
att det är hustruns pengar! — Det var min mors
52
hämd för att han tog väldet i huset. — Den gången
höll han på att skjuta sig! — det gick rykten att
han gjort det och misslyckats! Men han lefver opp,
och min mor får umgälla sina handlingar! Det var
fem år för mig, må ni tro! Jag sympatiserade med
min far, men jag tog dock parti för min mor, emedan jag icke kände omständigheterna. Af henne hade
jag lärt misstro och hat mot mannen — ty hon hatade
manfolk efter hvad ni hört — och jag svor henne,
att aldrig bli en mans slafvinna.
JEAN.
Och så förlofvade ni er med kronofogden!
FRÖKEN.
Just derför, att han skulle bli min slaf.
JEAN.
Och det ville han inte?
FRÖKEN.
Han ville nog, men han fick inte! Jag ledsnade
på honom!
JEAN.
Jag såg det — på stallgårn?
FRÖKEN.
Hvad såg ni?
JEAN.
Det jag såg — hur han slog opp förlofningen,
53
FRÖKEN.
Det är lögn! Det var jag som slog upp! Har
han sagt att det var han, den uslingen?
JEAN.
Det var nog ingen usling! Ni hatar manfolk,
fröken?
FRÖKEN.
Ja! — För det mesta! Men ibland — när svagheten kommer, åh fy!
JEAN.
Ni hatar mig också?
FRÖKEN.
Gränslöst! Jag skulle vilja låta döda er som ett
djur...
JEAN.
Som man skyndar sig att skjuta en galen hund.
Inte så?
FRÖKEN.
Just så!
JEAN.
Men nu fins ingen ting att skjuta med — och
inte någon hund! Hvad ska vi då göra?
FRÖKEN.
Resa!
54
JEAN.
För att pina ihjel hvarandra?
FRÖKEN.
Nej — för att njuta, två dar; åtta dar, så länge
man kan njuta, och så — dö.
JEAN.
Dö? Så dumt! Då tycker jag det är bättre sätta
upp hotell!
FRÖKEN utan att höra Jean.
— vid Comosjön, der solen alltid skiner, der lagerträden grönska om julen och orangerna glöda.
JEAN.
Comosjön är en regnhåla, och jag såg inga oranger der annat än i kryddbodarna;. men det är en
god främlingsort, för det fins mycket villor som uthyras åt älskande par, och det är en mycket tacksam industri — vet ni hvarför —? Jo de göra
hyreskontraktet på halfår — och så resa de efter tre
veckor!
FRÖKEN naivt.
Hvarför efter tre veckor?
JEAN.
De bli osams förstås! men hyran ska betalas
likafullt! Och så hyr man ut igen. Och så går det
undan för undan, för kärleken räcker till — fastän
den inte varar så länge!
55
FRÖKEN.
Ni vill inte dö med mig?
JEAN.
Jag vill inte dö alls! Emedan jag både tycker
om att lefva och derför att jag anser sjelfmord vara
ett brott emot försynen, som har gett oss lifvet.
FRÖKEN.
Ni tror på, Gud, ni?
JEAN.
Ja visst gör jag det! Och jag går i kyrkan hvarannan söndag. — Uppriktigt taladt, nu är jag trött
på det här, och nu går jag och lägger mig.
FRÖKEN.
Jaså, och ni tror att jag låter mig nöja med
det? Vet ni hvad en man är skyldig en qvinna som
han skämt?
JEAN tar opp portemonnän och
kastar ett silfvermynt på
bordet.
Var så god! Jag vill inte vara skyldig något!
FRÖKEN utan att låtsas märka
skymfen.
Vet ni hvad lagen stadgar...
JEAN.
Tyvärr stadgar inte lagen något straff för qvinna
som förför man!
56
FRÖKEN som förut.
Ser ni någon annan utväg än att vi resa, viga
oss och skiljas?
JEAN.
Och om jag vägrar att ingå mésalliancen?
FRÖKEN.
Mésalliancen...
JEAN.
Ja min! Ser ni: jag har finare anor än ni, för
jag har ingen mordbrännerska i min slägt!
FRÖKEN.
Kan ni veta det?
JEAN.
Ni kan inte veta motsatsen, för vi hålla inga
stamtaflor — annat än i polisen! Men er stamtafla
har jag läst om i en bok på salongsbordet. Vet ni
hvem er stamfar var? Det var en mjölnare, hos hvars
hustru kungen fick sofva en natt under danska kriget. Såna anor har inte jag! Jag har inte alls några
anor, men jag kan bli en ana sjelf!
FRÖKEN.
Det har jag för att jag öppnat mitt hjerta för
en ovärdig, för att jag gifvit min familjs ära...
JEAN.
Vanära! — Ja ser ni, jag sa det! Man ska inte
dricka, för då pratar man! Och man ska inte prata!
57
FRÖKEN.
O, hvad jag ångrar mig! — Hvad jag ångrar
mig! — Och om ni åtminstone älskade mig!
JEAN.
För sista gången — hvad menar ni? Ska jag
gråta, ska jag hoppa öfver ridspö, ska jag kyssa er,
narra er till Comosjön på tre veckor, och så...
hvad ska jag? hvad vill ni? detta börjar bli pinsamt!
Men så är det att gå och sticka näsan i fruntimmersaffärer! Fröken Julie! Jag ser att ni är olycklig, jag
vet att ni lider, men jag kan icke förstå er. Inte
ha vi såna der choser för oss; inte ha vi något hat
emellan oss! Vi älska som lek, när arbetet ger oss
tid; men vi ha inte tid hela dan och hela natten
som ni! Jag anser er vara sjuk; ni är bestämdt sjuk.
FRÖKEN.
Ni skall vara god emot mig, och nu talar ni
som en menniska.
JEAN.
Ja, men var menniska sjelf! Ni spottar på mig
och ni tillåter inte att jag torkar af mig — på er!
FRÖKEN.
Hjelp mig, hjelp mig; säg bara hvad jag skall
göra — hvart jag ska ta vägen?
JEAN.
I Jesu namn, om jag visste det sjelf!
58
FRÖKEN.
Jag har varit rasande, jag har varit galen, men
kan det då inte finnas någon räddning!
JEAN.
Stanna och var lugn! Ingen vet något.
FRÖKEN.
Omöjligt! Folket vet det och Kristin vet det!
JEAN.
Det veta de icke, och de kunna aldrig tro något dylikt!
FRÖKEN dröjande.
Men, — det kan ske en gång till!
JEAN.
Det är sant!
FRÖKEN.
Och följderna?
JEAN skrämd.
Följderna! — Hvar har jag haft mitt hufvud
att jag inte tänkt på det? Ja, då fins bara ett —
härifrån! Genast! Jag följer er ej, ty då är allt förloradt, utan ni måste resa ensam — ut — hvart
som helst!
FRÖKEN.
Ensam? Hvart? — Det kan jag inte!
59
JEAN.
Ni måste! Och det innan grefven är tillbaka!
Stannar ni, så vet vi hur det kommer att gå! Har
man en gång felat, så vill man fortsätta, efter som
skadan redan är skedd... Så blir man djerfvare och
djerfvare och — till sist står man der uppdagad!
Alltså res! Skrif sedan till grefven och bekänn allt,
utom att det var jag! Och det kan han ju inte gissa!
Jag tror aldrig heller han är angelägen få veta det!
FRÖKEN.
Jag skall resa, om ni följer med!
JEAN.
Är ni rasande, menniska? Fröken Julie skulle
rymma med sin betjent! Det stode i tidningarna i
öfvermorgon och det öfverlefde aldrig grefven!
FRÖKEN.
Jag kan inte resa! Jag kan inte stanna! Hjelp
mig! Jag är så trött, så gränslöst trött — Befall mig!
Sätt mig i rörelse, för jag kan inte tänka mer, inte
handla mer...!
JEAN.
Ser ni nu sådant kräk ni är! Hvarför borstar
ni opp er och sätter näsan i vädret som om ni skulle
vara skapelsens herrar! Nå: jag skall befalla er! Gå
opp och kläd er; förse er med respengar och kom
så ner!
60
FRÖKEN halfhögt.
Följ med opp!
JEAN.
På ert rum? — Nu är ni galen igen! — Tvekar
ett ögonblick. — Nej! Gå! genast! Tar hennes hand och
leder henne ut.
FRÖKEN i det hon går.
Tala då vänligt till mig, Jean!
JEAN.
En befallning låter alltid ovänlig; känn på!
känn på!
JEAN ensam; drar en suck af
lättnad; sätter sig vid bordet; tar fram annotationsbok och
penna; räknar högt då och då; stumt minspel, tills Kristin
kommer in kyrkklädd, med en nattkappa och en hvit halsduk
i handen.
KRISTIN.
Herre Jesus, hvad här ser ut! Hvad har ni tagit
er till för slag?
JEAN.
Ah, det är fröken som dragit in folket. Har du
sofvit så hårdt, att du inte hört något?
KRISTIN.
Jag har sofvit som en stock!
JEAN.
Och körkklädd redan?
61
KRISTIN.
Jaa! Han har ju lofvat att följa med mig till
skrift i dag!
JEAN.
Ja, det var ju så sant det! — Och der har du
skruden! Så kom då! Sätter sig; Kristln börjar klä på
honom nattkappan och hvita halsduken.
Paus.
JEAN sömnigt.
Hvad är det för evangelium i dag?
KRISTIN.
Det är väl om Johannes Döparen halshugges,
kan jag tänka!
JEAN.
Det blir nog fasligt långt det der! — Aj, du
stryper mig! — Åh, jag är så sömnig, så sömnig!
KRISTIN.
Ja, hvad har han gjort oppe hela natten; han
är ju alldeles grön i ansigtet?
JEAN.
Jag har suttit här och pratat med fröken Julie.
KRISTIN.
Den vet då inte hvad som passar sig, den menniskan!
Paus.
62
JEAN.
Hör du Kristin, du!
KRISTIN.
Nåå?
JEAN.
Det är underligt i alla fall när man tänker efter.
— Hon!
KRISTIN.
Hvad är det som är så underligt?
JEAN.
Alltihop!
Paus.
KRISTIN ser på glasen som stå
halftömda på bordet.
Har ni druckit också tillsammans?
JEAN.
Ja!
KRISTIN.
Fy! — Se mig i ögonen!
JEAN.
Ja!
KRISTIN.
Är det möjligt? Är det möjligt?
63
JEAN efter betänkande.
Ja! Det är det!
KRISTIN.
Usch! Det hade jag ändå aldrig kunnat tro! Nej,
fy! Fy!
JEAN.
Du är väl inte svartsjuk på henne?
KRISTIN.
Nej, inte på henne! Om det hade varit Clara
eller Sofi; då hade jag rifvit ut ögonen på dig! —
Ja, det är så nu en gång; hvarför det vet jag inte.
— Nej, det var otäckt!
JEAN.
Är du ond på henne, då!
KRISTIN.
Nej, men på honom! Det var illa gjordt, mycket
illa! Stackars flicka! — Nej vet någon; jag vill inte
vara här i huset längre; när man inte kan ha respekt
för sitt husbondfolk.
JEAN.
Hvarför skall man ha respekt för dem?
KRISTIN.
Ja, säg det, han som är så knipslug! Men inte
vill han tjena åt folk som bär sig oanständigt åt?
Hva? Man skämmer ut sig sjelf med det, tycker jag.
64
JEAN.
Ja, men det är ju en tröst för oss att de andra
inte äro en bit bättre än vi!
KRISTIN.
Nej, det tycker jag inte; för äro inte de bättre,
så är det ingenting att sträfva efter att bli bättre
folk. — Och tänk på grefven! Tänk på honom som
har haft så mycken sorg i sin dar! Nej jag vill inte
vara här i huset mer! — Och med en sån der som
han! Om det hade varit kronofogden; om det hade
varit en bättre karl...
JEAN.
Hvad för slag?
KRISTIN.
Jaja! Han är nog bra för sig, men det är skilnad på folk och folk i alla fall. — Nej detta kan jag
aldrig förgäta — Fröken som var så stolt, så frän
mot manfolk, så man aldrig ville tro att hon skulle
gå sta och ge sig — — — och åt en sådan! Hon
som höll på att låta skjuta Diana stackare för att
hon sprang efter grindstugans mops! — Ja, jag säger
det! — Men här vill jag inte vara längre, och till
tjugufjerde oktober går jag min väg.
JEAN.
Och sedan?
KRISTIN.
Ja, efter vi kommit på tal om det, så vore på
Fröken Julie. 5
65
tiden att han såg sig om efter något, efter som vi ju
ändå ska gifta oss.
JEAN.
Ja, hvad skulle jag se mig om efter? En sån här
plats kan jag inte få som gift.
KRISTIN.
Nej, det förstår sig! Och han får väl ta en portvaktarsyssla eller söka sig in som vaktmästare i något
verk. Kronans kaka är knapp, men den är säker,
och så får hustru och barn pension...
JEAN med en grimas.
Det är mycket bra det der, men inte är det i
min genre att så straxt börja tänka på att dö för
hustru och barn. Jag får erkänna att jag verkligen
hade lite högre vyer.
KRISTIN.
Hans vyer, ja! han har skyldigheter också! Tänk
på dem, han!
JEAN.
Du ska inte reta mig med att tala om skyldigheter, jag vet nog hvad jag har att göra ändå! lyss
utåt. Det här ha vi emellertid god tid att fundera
öfver. Gå nu in och gör dig i ordning, så gå vi till
körkan.
KRISTIN.
Hvem är det som vandrar deroppe?
66
JEAN.
Jag vet inte jag, om inte det är Clara.
KRISTIN går.
Det kan väl aldrig vara grefven heller som kommit hem så ingen hört honom.
JEAN rädd.
Grefven? Nej, det kan jag aldrig tro, för då
skulle han nog ha ringt.
KRISTIN går.
Ja Gud hjelpe oss! Aldrig har jag varit med om
slikt.
Solen har nu gått upp och lyser på parkens trätoppar;
skenet flyttar sig småningom, tills det snedt faller in genom
fönsterna.
JEAN går till dörren och ger ett
tecken.
FRÖKEN in resklädd med en liten
fågelbur, höljd af en handduk, och hvilken hon ställer på en stol.
Nu är jag färdig.
JEAN.
Tyst! Kristin är vaken!
FRÖKEN ytterligt nervöst det följande.
Misstänkte hon någonting?
67
JEAN.
Hon vet ingenting alls! Men min Gud, så ni
ser ut!
FRÖKEN.
Hur? Ser jag ut?
JEAN.
Ni är blek som ett lik och — förlåt, men ni
är smutsig i ansigtet.
FRÖKEN.
Låt mig tvätta mig då! — Så! Hon går till handfatet och tvättar ansigte och händer. Ge mig en handduk! — Åh — det är solen som går opp!
JEAN.
Och då spricker trollet!
FRÖKEN.
Ja, det är trollen som varit ute i natt! — Men,
Jean, hör på! Följ med, för nu har jag medel!
JEAN tvekande.
Tillräckligt?
FRÖKEN.
Tillräckligt att börja med! Följ mig, för jag kan
inte resa ensam i dag. Tänk, midsommardagen, på
ett qvalmigt tåg, inpackad bland massor af folk som
ska gapa på en; stå stilla på stationerna, när man
ville flyga. Nej, jag kan inte, jag kan inte! Och
68
så komma minnena; barndomens minnen af midsommardagar med den löfvade kyrkan — björklöf
och syrener; middagen med det dukade bordet, slägtingarna, vännerna; eftermiddagen i parken, dans,
musik, blommor och lekar! Å! man flyr, flyr, men
minnena följa på packvagnen, och ångern och samvetsqvalen!
JEAN.
Jag ska följa er — men nu genast, innan det
blir för sent. Nu på ögonblicket!
FRÖKEN.
Så kläd på er då! tar fågelburen.
JEAN.
Men intet bagage! Då äro vi röjda!
FRÖKEN.
Nej, ingenting! Bara det man kan ha i kupén.
JEAN har tagit sin hatt.
Hvad har ni der för slag? Hvad är det!
FRÖKEN.
Det är bara min grönsiska! Den vill jag inte
lemna!
JEAN.
Se så der ja! Ska vi nu ha fågelbur med! Ni
är ju rasande! Släpp buren!
FRÖKEN.
Mitt enda jag tar med från hemmet; den enda
69
lefvande varelse som håller af mig, sedan Diana blef
mig otrogen! Var inte grym! Låt mig få ta den med!
JEAN.
Släpp buren, säger jag, — och tala inte så högt
— Kristin hör oss!
FRÖKEN.
Nej, jag lemnar den inte i främmande händer!
Döda den då hellre!
JEAN.
Ta hit kräket då, så ska jag nacka den!
FRÖKEN.
Ja, men inte göra den illa! Inte... nej, jag kan
inte!
JEAN.
Tag hit; jag kan jag!
FRÖKEN tar ut fogeln ur buren
och kysser den.
Åh, min lilla Serine, ska du dö ifrån din matmor nu?
JEAN.
Var så god och gör inga scener; det gäller ju
ert lif, er välfärd! Så, fort! rycker fogeln af henne; bär
till huggkubben och tar köksyxan.
FRÖKEN vänder sig bort.
JEAN.
Ni skulle ha lärt er slagta kycklingar i stället
70
för att skjuta med revolver — hugger till — så skulle
ni inte dånat för en blodsdroppe!
FRÖKEN skriker.
Döda mig också! Döda mig! Ni som kan slagta
ett oskyldigt djur utan att darra på handen. O, jag
hatar och afskyr er; det är blod emellan oss! Jag
förbannar den stund jag såg er, jag förbannar den
stund jag föddes i min moders lif!
JEAN.
Ja, hvad hjelper det att ni bannar! Gå!
FRÖKEN närmar sig huggkubben,
liksom dragen dit mot sin
vilja.
Nej, jag vill inte gå ännu; jag kan inte... jag
måste se... tyst! det kör en vagn derute — lyss
utåt, allt under det hon håller ögonen fästa på kubben och
yxan. Tror ni inte att jag kan se blod! Tror ni att
jag är så svag... åh — jag skulle vilja se ditt blod,
din hjerna på en träkubbe — jag skulle vilja se hela
ditt kön simma i en sjö som den der... jag tror
jag skulle kunna dricka ur din hufvudskål, jag skulle
vilja bada mina fötter i din bröstkorg och jag skulle
kunna äta ditt hjerta helstekt! — Du tror att jag
är svag; du tror att jag älskar dig, derför att min
lifsfrukt åtrådde ditt frö; du tror att jag vill bära
din afföda under mitt hjerta och nära den med mitt
blod — föda ditt barn och ta ditt namn! Hör du,
hvad heter du? jag har aldrig hört ditt tillnamn —
71
du har väl inte något kan jag tro. Jag skulle bli fru
»Grindstugan» — eller madam »Sopbacken» — du
hund som bär mitt halsband, du dräng som bär mitt
bomärke i dina knappar — jag dela med min köksa,
rivalisera med min piga! Åh! åh! åh! — Du tror
att jag är feg och vill fly! Nej, nu stannar jag —
och så må åskan gå! Min far kommer hem... finner
sin chiffonnier uppbruten... sina pengar borta! Så
ringer han — på den der klockan... två tag efter
betjenten — och så skickar han efter länsman...
och så talar jag om allt! Allt! Åh det skall bli skönt
att få ett slut — bara det ville bli slut! — Och så
får han slag och dör!... Så bli vi slut allihop — —
och så blir det lugn... ro!... evig hvila! — — —
Och så krossas vapnet mot likkistan — grefveslägten
är slocknad — — och betjentätten fortsätter på ett
barnhus... vinner lagrarne i en rännsten och slutar
i ett fängelse!
JEAN.
Nu är det kungablodet som talar! Bra, fröken
Julie! Stoppa nu mjölnarn i säcken bara!
KRISTIN in kyrkklädd med psalmbok i handen.
FRÖKEN skyndar emot henne och
faller i hennes armar, liksom för att söka skydd.
Hjelp mig, Kristin! Hjelp mig mot denne man!
72
KRISTIN orörlig och kall.
Hvad är det nu för spektakel på helgdagsmorgon!
ser på huggkubben. Och så ni svinat till här! — Hvad
vill det här betyda? Och så ni skriker och väsnas!
FRÖKEN.
Kristin! Du är en qvinna och du är min vän!
Akta dig för denna usling!
JEAN litet skygg och förlägen.
Medan damerna räsonnera så går jag in och
rakar mig! glider ut till höger.
FRÖKEN.
Du skall förstå mig; och du skall höra på mig!
KRISTIN.
Nej jag förstår mig verkligen inte på såna här
slinkerier! Hvart ska hon ta vägen så här resklädd
— och han står med hatten på — hva? — hva? —
FRÖKEN.
Hör mig, Kristin; hör på mig, så skall jag tala
om allt — — —
KRISTIN.
Jag vill inte veta någonting...
FRÖKEN.
Du måste höra mig...
73
KRISTIN.
Hvad är det om? Är det om dumheterna med
Jean! Ja si det bryr jag mig inte alls om, för det
lägger jag mig inte i. Men tänker hon narra honom
att schappa, så ska vi sätta p för det!
FRÖKEN ytterligt nervös.
Försök nu att vara lugn Kristin och hör på
mig! Jag kan inte stanna här och Jean kan inte stanna
här — vi måste således resa...
KRISTIN.
Hm, hm!
FRÖKEN ljusnar.
Men ser du, nu fick jag en idé — om vi skulle
resa alla tre — utomlands — till Schweiz och sätta
opp ett hotell tillsammans. — — Jag har pengar ser
du — — och Jean och jag skulle stå för det hela
— och du, hade jag tänkt, skulle ta köket... Blir
det inte bra! — — Säg ja nu! Och kora med oss,
så är allting arrangeradt! — — — Säg ja! då!
omfamnar Kristin och klappar henne.
KRISTIN kall och eftertänksam.
Hm, hm!
FRÖKEN presto tempo.
Du har aldrig varit ute och rest, Kristin — du
ska ut och se dig om i verlden. Du kan aldrig tro
så roligt det är att resa på tåg — nya menniskor
74
oupphörligt — — nya länder — och så kommer vi
till Hamburg och ser på zoologiska trägårn i förbifarten — det tycker du om — och så gå vi i teatern
och hör på operan — och när ni kommer till München,
så ha vi museerna, du, och der är Rubens och Rafael,
de der stora målarne som du vet — — Du har ju
hört talas om München der kung Ludvig bodde —
kungen, vet jag, som blef vansinnig. — — Och så
ska vi se hans slott — han har slott ännu som äro
inredda alldeles som i sagorna — och derifrån är
inte långt till Schweiz — med Alperna du — tänk
Alperna med snö på midt i sommarn — och der
vexer det apelsiner och lagrar som äro gröna hela
året om — — —
JEAN syns i högra kulissen, strykande sin rakknif på
en rem, som han håller med tänderna och venstra handen;
lyss förnöjd på samtalet och nickar bifall då och då.
FRÖKEN tempo prestissimo.
— Och der ta vi ett hotell — och jag sitter vid
kassan, medan Jean står och tar emot de resande...
går ut och handlar... skrifver bref — — Det blir
ett lif må du tro — så blåser tåget, så kommer
omnibussen, så ringer det i våningen, så ringer det
i restaurangen — — och så skrifver jag ut räkningarne — och jag kan salta dem jag... Du kan aldrig
tro så blyga de resande är, när de ska betala räkningen! — Och du — du sitter som hofmästarinnan
i köket. — Du ska naturligtvis inte stå vid spisen
sjelf — och du får lof att gå fint och nätt klädd,
75
när du ska visa dig för folk — och du med ditt
utseende — ja jag smickrar dig inte — du kan nog
knipa dig en man en vacker dag! en rik engelsman,
ser du — — det folket är så lätt att saktar af fånga
— — — och så blir vi rika — och bygger oss en
villa vid Comosjön — det regnar visserligen lite ibland
der — men domnar af solen skall väl skina också
någon gång — — — fastän det ser mörkt ut — — —
och — så — annars kan vi ju resa hem igen —
och komma tillbaka paus — — — hit — eller någon
annan stans — — —
KRISTIN.
Hör nu! Tror fröken sjelf på det der?
FRÖKEN tillintetgjord.
Om jag tror på det sjelf?
KRISTIN.
Ja!
FRÖKEN trött.
Jag vet inte; jag tror inte på någonting mer.
Hon faller ner på bänken; lägger hufvet mellan armarne
på bordet. Ingenting! Ingenting alls!
KRISTIN vänder sig åt höger der
Jean står.
Jaså, han tänkte rymma!
JEAN snopen, lägger ifrån sig rakknifven på bordet.
Rymma? Det är nu för mycket sagdt! Du hörde
76
ju frökens projekt, och fastän hon är trött nu efter
nattvaket, kan det projektet mycket väl utföras!
KRISTIN.
Hör nu han! Var det meningen att jag skulle
bli köksa hos den der...
JEAN skarpt.
Var så god och begagna ett städadt språk när
du talar vid din matmor! Förstår du det!
KRISTIN.
Matmor!
JEAN.
Ja!
KRISTIN.
Nej hör! Hör på den!
JEAN.
Ja hör på du, det kan du behöfva, och prata
lite mindre! Fröken Julie är din matmor och för
samma sak söm du missaktar henne nu, borde du
missakta dig sjelf!
KRISTIN.
Jag har alltid haft så mycket aktning för mig
sjelf — — —
JEAN.
— att du kunnat missakta andra! —
77
KRISTIN.
— så att jag aldrig sänkt mig under mitt stånd.
Kom och säg att grefvens kokerska haft något med
ryktarn eller svindrängen! Kom och säg det!
JEAN.
Ja, du har fått att göra med en fin karl, det är
tur för dig!
KRISTIN.
Jo, det är en fin karl som säljer grefvens hafra
från stallet — — —
JEAN.
Det ska du tala om, som tar procent på kryddbovarorna och låter muta dig af slagtarn!
KRISTIN.
Hvad för slag?
JEAN.
Och du kan inte ha respekt för ditt herrskap
längre! Du, du, du!
KRISTIN.
Kommer han med nu till korkan? Han kan behöfva en god predikan på sin bragd!
JEAN.
Nej, jag går inte i körkan i dag; du får gå ensam och skrifta dina. bedrifter!
78
KRISTIN.
Ja, det skall jag göra, och jag skall komma hem
med förlåtelse, så att det räcker åt honom med!
Frälsarn har lidit och dött på korset för alla våra
synder, och om vi nalkas honom med tro och botfärdigt sinne, så tar han all vår skuld på sig.
FRÖKEN.
Tror du det Kristin?
KRISTIN.
Det är min lefvande tro, så sant jag står här,
och det är min barnatro, som jag bevarat från ungdomen, fröken Julie. Och der synden öfverflödar,
der öfverflödar nåden!
FRÖKEN.
Ack om jag hade din tro! Ack, om...
KRISTIN.
Ja men si den kan man inte få, utan Guds
särskilta nåd, och det är inte allom gifvet att få
den — — —
FRÖKEN.
Hvilka får den då?
KRISTIN.
Det är nådaverkets stora hemlighet det, ser fröken, och Gud har intet anseende till personen, utan
der skola de yttersta vara de främsta.
79
FRÖKEN.
Ja, men då har han ju anseende till de yttersta?
KRISTIN fortsätter.
— och det är lättare för en kamel att gå igenom ett nålsöga än för en rik att komma in i Guds
rike! Si, så är det, fröken Julie! Nu går jag emellertid — ensam, och i förbigående ska jag säga åt
stalldrängen att han inte lemnar ut några hästar, i
fall någon skulle ville resa innan grefven kommer
hem! — Adjö! går.
JEAN.
En sådan djefvul! — Och allt detta för en grönsiskas skull! —
FRÖKEN slö.
Låt grönsiskan vara! — — Ser ni någon utväg,
ur detta, något slut på detta?
JEAN funderar.
Nej!
FRÖKEN.
Hvad skulle ni göra i mitt ställe?
JEAN.
I ert? Vänta nu? — Som välboren, som qvinna,
som — sjunken. Jag vet inte — jo! nu vet jag!
FRÖKEN tar rakknifven och gör en
gest.
Så här?
80
JEAN.
Ja! — Men jag skulle icke göra det — märk
det! för det är skilnad på oss!
FRÖKEN.
Derför att ni är man och jag är qvinna? Hvad
är det då för skilnad?
JEAN.
Samma skilnad — som — mellan man och qvinna!
FRÖKEN med knifven i hand.
Jag vill det! Men jag kan det inte! — Min far
kunde det inte heller, den gången då han skulle ha
gjort det.
JEAN.
Nej, han skulle icke ha gjort det! Han måste
hämnas först!
FRÖKEN.
Och nu hämnas min mor igen, genom mig.
JEAN.
Har ni inte älskat er far, fröken Julie?
FRÖKEN.
Jo, gränslöst, men jag har visst hatat honom
också! Jag måtte ha gjort det utan att jag märkt det!
Men det är han som uppfostrat mig till förakt för
mitt eget kön, till halfqvinna och halfman! Hvems
är skulden till hvad som skett? Min fars, min mors
mitt eget! Mitt eget? Jag har ju intet eget? Jag har
Fröken Julie. 6
81
inte en tanke som jag inte fått af min far, inte en
passion som jag inte fått af min mor, och det sista
— det der om att alla menskor äro lika — det fick
jag af honom, min trolofvade — som jag derför
kallar usling! Hur kan det vara mitt eget fel? Skjuta
skulden på Jesus, som Kristin gjorde — nej, det är
jag för stolt till och för klok — tack vare min fars
lärdomar — — — Och att en rik inte kan komma
in i himmelen, det är lögn, och Kristin som har
pengar på sparbanken kommer åtminstone inte dit!
Hvems är felet? — Hvad rör det oss hvems felet
är! Det är ändå jag som får bära skulden, bära
följderna...
JEAN.
Ja, men — — — Det ringer två skarpa slag i
klockan. Fröken störtar upp; Jean byter om rock.
JEAN.
Grefven är hemma! Tänk om Kristin — — —
går till talröret; knackar och lyss.
FRÖKEN.
Nu har han varit i chiffoniern?
JEAN.
Det är Jean! herr grefve! lyss; (Obs: åskådaren
hör icke hvad grefven talar.) Ja, herr grefven! lyss. Ja,
herr grefven! Strax! lyss. Genast, herr grefven! lyss.
Jaha! Om en half timme!
FRÖKEN ytterligt ängslig.
Hvad sa han? Herre Jesus, hvad sa han?
82
JEAN.
Han begärde sina stöflar och sitt kaffe om en
hälftimme.
FRÖKEN.
Alltså om en half timme! Åh, jag är så trött;
jag förmår ingenting, förmår inte ångra mig, inte fly,
inte stanna, inte lefva — inte dö! Hjelp mig nu!
Befall mig, och jag ska lyda som en hund! Gör mig
den sista tjensten, rädda min ära, rädda hans namn!
Ni vet hvad jag skulle vilja, men inte vill... Vill
det, ni, och befall mig utföra det!
JEAN.
Jag vet inte — men nu kan jag inte heller —
jag förstår inte — Det är alldeles som om den här
rocken gjorde att — jag inte kan befalla öfver er —
och nu, sen grefven talte till mig — så — jag kan
inte redogöra för det rigtigt — men — ah, det är
den djefla drängen som sitter i ryggen på mig! —
jag tror att om grefven kom ner nu — och befallde
mig skära halsen af mig, så skulle jag göra det på
stället.
FRÖKEN.
Låtsas då att ni är han, och jag är ni! — ni
kunde ju spela nyss så bra, när ni låg på knä — då
var ni adelsmannen — eller — har ni aldrig varit
på teatern och sett magnetisören? — Jakande gest af
Jean. — Han säger åt subjektet: tag qvasten; han tar
den; han säger: sopa, och den sopar — — —
83
JEAN.
Då måste ju den andra sofva!
FRÖKEN exstatisk.
Jag sofver redan — hela rummet står som en
rök för mig... och ni ser ut som en jernkamin...
som liknar en svartklädd man i hög hatt — och era
ögon lysa som kolen när elden går ut — och ert
ansigte är en hvit fläck som falaskan — Solskenet har
nu fallit in på golfvet och lyser på Jean. — det är så
varmt och godt — Hon gnuggar händerna som om hon
värmde dem framför en eld. — och så ljust — och så
lugnt!
JEAN tar rakknifven och sätter
i hennes hand
Der är qvasten! Gå nu medan det är ljust —
ut på logen — och... hviskar i hennes öra.
FRÖKEN vaken.
Tack! Nu går jäg till hvila! Men säg nu bara
— att de främsta också kunna få nådens gåfva. Säg
det, om ni också inte tror det.
JEAN.
De främsta? Nej, det kan jag inte! — Men
vänta — fröken Julie — nu vet jag! Ni är ju icke
längre bland de främsta — då ni är bland de —
yttersta!
FRÖKEN.
Det är sant. — Jag är bland de allra yttersta;
jag är den yttersta! Åh! — Men nu kan jag icke
gå — Säg en gång till att jag skall gå!
84
JEAN.
Nej, nu kan inte jag heller! Jag kan inte!
FRÖKEN.
Och de främsta skola vara de yttersta!
JEAN.
Tänk inte, tänk inte! Ni tar ju all min kraft
från mig också, så att jag blir feg — — — Hvad!
jag tyckte klockan rörde sig! — Nej! Ska vi sätta
papper i den! — — Att vara så rädd för en ringklocka! — Ja men det är inte bara en klocka —
det sitter någon bakom den — en hand sätter den
i rörelse — och något annat sätter handen i rörelse
— men håll för örona bara — håll för örona! Ja
så ringer han ändå värre! ringer bara ända tills
man svarar — och då är det för sent! och så kommer länsman — och så — — —
Två starka ringningar i klockan.
JEAN far tillsammans; derpå
rätar han upp sig.
Det är rysligt! Men det fins intet annat slut!
— Gå!
FRÖKEN går bestämdt ut genom
dörren.
Ridå.

JOS. SELIGMANNS FÖRLAG
_____________________________________________
Dikter
af
Carl Snoilsky
Fjerde Samlingen
En vacker volym om 280 sidor.
INNEHÅLL: Aurora Königsmark. — Svenska Bilder. Tredje
Serien. — Berättelser och Sägner. — Fantasier och Intryck. —
Norrifrån. — Minnessånger.
Pris 4 kr., i praktband 6. kr.
_______
Vett och Ovett
Humoresker
Skizzer och Berättelser
af
Sigurd
Innehåller 43 humoresker och 14 skizzer och berättelser.
Pris: 3: 25.
_______